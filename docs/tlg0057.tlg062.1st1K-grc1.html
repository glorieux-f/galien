<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:20"/>
    <link rel="stylesheet" type="text/css" href="https://oeuvres.github.io/Teinte/layout.css"/>
    <link rel="stylesheet" type="text/css" href="https://oeuvres.github.io/Teinte/teinte.css"/>
  </head>
  <body class="tlg062">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg062.1st1K-grc1.xml">De praesagitione ex pulsibus</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg062.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">9</span>, <span class="biblScope">205-430</span>, <span class="date">1825</span></span>. </span>
                <a href="https://catalog.hathitrust.org/Record/009723957">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb205" id="pb205">[p. 205]</a>
                <section id="body-1-1" class="div textpart book level3">
                  <section id="body-1-1-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΠΡΟΓΝΩΣΕΩΣ <br class="lb"/>ΣΦΥΓΜΩΝ ΒΙΒΛΙΟΝ Α.<a class="bookmark" href="#body-1-1-1"> §</a></h4>
                    <p class="p autofirst">Ὅτι μὲν οὐ τῶν μελλόντων ἡ πρόγνωσίς <br class="lb"/>ἐστι μόνον, ἀλλὰ καὶ τῶν παρόντων τε καὶ
							τῶν προγεγονότων, <br class="lb"/>ἀρκεῖ τὸ πάλαι πρὸς Ἱπποκράτους δεδηλωμένον. ἐγὼ <br class="lb"/>γὰρ οὐ τί
							δύναται πρόγνωσις ἐρῶν ἔρχομαι νῦν, ὅτι μὴ <br class="lb"/>πάρεργον, ἀλλὰ τοῖς εἰδόσιν ὃ δύναται
							περὶ τῆς διὰ τῶν <br class="lb"/>σφυγμῶν προγνώσεως ἃ γινώσκω φράσω. διττῆς δὲ οὔσης <br class="lb"/>τῆς
							κατ’ αὐτοὺς διδασκαλίας, ὥσπερ καὶ τῆς τῶν βοηθημάτων, <br class="lb"/>ἑτέρας μὲν τῆς κατὰ τὰς
							οἰκείας αὐτῶν δυνάμεις, ἑτέρας <br class="lb"/>δὲ τῆς κατὰ τὸ πάθημα, βέλτιον ἡγοῦμαι κατ’
							ἀμφοτέρας 
<a class="pb" href="#pb206" id="pb206">[p. 206]</a>
 γυμνάζεσθαι, ὥστε καὶ πάθους οὑτινοσοῦν προχειρισθέντος
							<br class="lb"/>ἑτοιμότατα δύνασθαι τοὺς σφυγμοὺς αὐτῶν διελθεῖν, ἑκάστου <br class="lb"/>τ’ αὖ πάλιν ἰδίᾳ
							ῥηθέντος σφυγμοῦ τῶν παθῶν ἁπάντων <br class="lb"/>ἀναμιμνήσκω διὰ ταχέων, ὅσοις συμπίπτειν
							εἴωθεν. εἰ γάρ <br class="lb"/>τις ἐν ἀμφοτέροις ἱκανῶς γυμνασάμενος ἀσκήσειεν ἑαυτὸν
							<br class="lb"/>ἕκαστον τῶν σφυγμῶν ἀκριβῶς διαγινώσκειν, οὗτος ἂν, οἶμαι, <br class="lb"/>τελέως ἂν εἴη τὰ
							κατ’ αὐτοὺς ἐκμεμαθηκώς. ὥστε καὶ εἴ τις <br class="lb"/>εἰς δέον ὁμιλεῖ τοῖσδε τοῖς γράμμασιν,
							ἀναλέξασθαι χρὴ πρότερον <br class="lb"/>αὐτὸν ἣν ἐγράψαμεν ὑπὲρ τῆς τῶν σφυγμῶν διαγνώσεως
							<br class="lb"/>πραγματείαν, ἐκείνης δὲ ἔτι πρότερον τὴν ὑπὲρ τῆς <br class="lb"/>διαφορᾶς αὐτῶν, ἔνθα πόσοι
							τέ εἰσιν οἱ σύμπαντες, ποῖός <br class="lb"/>τέ τις ἕκαστος, ᾧ τέ τινι προσαγορευόμενος ὀνόματι,
							διήλθομεν. <br class="lb"/>ἔστι δὲ καὶ τρίτη τις ἑτέρα πραγματεία περὶ τῶν <br class="lb"/>ἐν τοῖς σφυγμοῖς
							αἰτίων, ὧν ἁπασῶν εἰς τὰ παρόντα δεῖ. <br class="lb"/>
							<span class="milestone">237</span>τῆς μὲν γὰρ πρώτης χωρὶς οὐδὲ νοῆσαι τῶν λεγομένων
							<br class="lb"/>οὐδὲν οἷόν τε μὴ προγινώσκοντα τῶν ὀνομάτων ἕκαστον ἐφ’ <br class="lb"/>ὅτου πράγματος
							λέγεται· τῆς δὲ δευτέρας ἀγνοουμένης οἴχεται <br class="lb"/>σὺν αὐτῇ τὸ χρήσιμον ἅπαν ἐκ τῆς νῦν
							προκεχειρισμένης <br class="lb"/>θεωρίας. εἰ γὰρ ἐγὼ μὲν γράφοιμι τὸν ταχὺν, ἢ τὸν μέγαν, 
<a class="pb" href="#pb207" id="pb207">[p. 207]</a>
 ἢ σφοδρὸν, ἤ τινα τῶν ἄλλων σφυγμὸν, ἐνδείκνυσθαι τόδε <br class="lb"/>τι προγεγονὸς,
							ἢ παρὸν, ἢ γενησόμενον, ὁ δὲ ἀναγινώσκων <br class="lb"/>ἀγνοοῖ διαγινώσκειν ἐπὶ τῶν ἔργων
							αὐτοὺς, οὔτε κρῖναι δυνήσεται <br class="lb"/>τῶν λεγομένων τὴν ἀλήθειαν οὔτε προγνῶναί ποτ’ ἐξ
							<br class="lb"/>αὐτῶν οὐδέν. ἡ δὲ τρίτη πραγματεία τὰς ἀλλοιούσας τοὺς <br class="lb"/>σφυγμοὺς αἰτίας
							ἐκδιδάσκουσα καὶ πρὸς ἀπόδειξιν τοῖς νῦν <br class="lb"/>λεχθησομένοις ἐστὶν ἀναγκαία καὶ πρὸς
							μνήμην καὶ πρὸς <br class="lb"/>ἀνάμνησιν. εἰσόμεθα δὲ καὶ τοῦτο αὐτὸ σαφέστερον, ἑνὸς
							<br class="lb"/>οὑτινοσοῦν σφυγμοῦ προχειρισθέντος, οἷον εἰ τύχοι τοῦ <br class="lb"/>μεγάλου. διαιρησόμεθα
							γὰρ ἐν αὐτῷ πρῶτον μὲν τὴν ὁμωνυμίαν, <br class="lb"/>ἐπειδὴ διχῶς ὁ μέγας λέγεται σφυγμὸς, εἶθ’
							ἑξῆς <br class="lb"/>καθ’ ἑκάτερον τῶν σημαινομένων ἐπισκεψόμεθα τί δηλοῦν πέφυκεν <br class="lb"/>ἐνεστὸς,
							ἢ προγεγονὸς, ἢ μέλλον. τὰ μὲν δὴ σημαινόμενα <br class="lb"/>δύο τοιαῦτά ἐστι. μέγας λέγεται
							σφυγμὸς ὁ μὲν <br class="lb"/>ὡς πρὸς τὸν σύμμετρόν τε καὶ κατὰ φύσιν, ὁ δὲ ὡς πρὸς
							<br class="lb"/>ὁντιναοῦν τὸν ἐπιτυχόντα. τὰ δὲ ἐξ ἑκατέρου προγινωσκόμενα <br class="lb"/>τὰ μέν τινα κοινὰ
							τῶν σφυγμῶν ἀμφοτέρων ἐστὶ, τὰ δὲ ἴδια. <br class="lb"/>καθ’ ἑκάτερον ἑξῆς οὖν ἅπαντα διέλθωμεν,
							ἀπὸ κοινῶν ἀρξάμενοι. 
<a class="pb" href="#pb208" id="pb208">[p. 208]</a>
 ῥᾴστη δ’ αὐτῶν ἡ εὕρεσις, εἴ τις εἴη μεμνημένος ὧν
							ἐν <br class="lb"/>τῇ περὶ τῶν ἐν τοῖς σφυγμοῖς αἰτίων πραγματείᾳ διήλθομεν, <br class="lb"/>ἐπιδεικνύντες
							ὡς οὐχ ἓν τὸ γένος ἐστὶ τῶν ἀλλοιούντων αὐτοὺς <br class="lb"/>αἰτίων, ἀλλὰ τὸ μὲν, ὡς ἂν οὕτως
							τις εἴποι, συνεκτικὸν <br class="lb"/>τῆς γενέσεως, ὅπερ δὴ καὶ κατὰ φύσιν ἐστὶν, ἕτερον δ’
							ἐναντίον <br class="lb"/>τῶνδε τῶν παρὰ φύσιν αἰτίων, ἐφ’ ᾧ τρίτον ἄλλο τῶν <br class="lb"/>οὐ φύσει. ταῦτα
							μὲν <span class="milestone">118</span>ὡς πρὸς τὴν ἀληθινὴν αὐτῶν <br class="lb"/>ὕπαρξίν τε καὶ
							φύσιν, ἄλλο δὲ τέταρτον, ὡς πρὸς τὴν φαινομένην, <br class="lb"/>ὃ μάλιστα νῦν ἀναγκαῖόν ἐστιν
							ἀκριβῶς ἐξηγήσασθαι <br class="lb"/>τῆς προγνωστικῆς πραγματείας ἰδιαίτατον ὑπάρχον. ἐκ γὰρ
							<br class="lb"/>τοῦ φαίνεσθαι τοῖον ἢ τοῖον ἕκαστον τῶν σφυγμῶν ἡ ἀρχὴ <br class="lb"/>τῆς προγνώσεως ἡμῖν
							ἐστιν. οὐκ ἀεὶ δὲ φαίνεται τοιοῦτος <br class="lb"/>οἷος καὶ ὄντως ἐστί. καὶ λέλεκται μὲν ἤδη καὶ
							περὶ τούτου <br class="lb"/>κατὰ τὸ δεύτερον τῶν ἐν τοῖς σφυγμοῖς αἰτίων ἐπὶ τελευτῇ <br class="lb"/>τοῦ
							βιβλίου, κᾀν τῷ τρίτῳ δ’ ἐπ’ ὀλίγον, ἔνθα καὶ περὶ <br class="lb"/>τῶν ἰσχνῶν διαλεγόμεθα·
							λεχθήσεται δὲ καὶ νῦν ὀλίγον ὕστερον, <br class="lb"/>ἐπειδὰν πρότερον ὑπὲρ τῶν ἀλλοιούντων
							αὐτοὺς αἰτίων <br class="lb"/>διέλθωμεν. ἐδείχθη καὶ ἐν τῷ πρώτῳ τῶν ἐν τοῖς σφυγμοῖς 
<a class="pb" href="#pb209" id="pb209">[p. 209]</a>
 αἰτίων ὡς οὐχ οἷόν τέ ἐστιν ἀλλοιωθῆναι σφυγμὸν οὐδένα <br class="lb"/>χωρὶς τοῦ τὴν
							ἐργαζομένην αὐτὸν δύναμιν, ἢ τὸν χιτῶνα τῆς <br class="lb"/>ἀρτηρίας, ἢ τὴν χρείαν δι’ ἣν
							γίνεται, μεταβολήν τινα καὶ <br class="lb"/>ἀλλοίωσιν ἔχειν. οὕτως οὖν κᾀπὶ τῆς νῦν προκειμένης
							τροπῆς <br class="lb"/>τῆς εἰς τὸ μέγεθος τῶν σφυγμῶν ἐπισκεψόμεθα τί ποτ’ <br class="lb"/>ἐστὶν τῶν
							εἰρημένων ἢ τίνα τὰ τὴν μεταβολὴν εἰληφότα, <br class="lb"/>πότερον ἡ δύναμις εὐρωστοτέρα
							γινομένη, μεμαθήκαμεν γὰρ <br class="lb"/>ὡς ὅσον ἐφ’ ἑαυτῇ τὸν σφυγμὸν ἐργάζεται μείζονα, ἢ
							ταύτης <br class="lb"/>ὁμοίας διαμενούσης ὁ χιτὼν τῆς ἀρτηρίας ἐμαλάχθη· καὶ <br class="lb"/>γὰρ καὶ τοῦτ’
							ἐμάθομεν, ὡς ὁ μαλακώτερος χιτὼν εἰς μέγεθος <br class="lb"/>ἐξαίρει τὸν σφυγμόν· ἢ διὰ τὴν τῆς
							χρείας αὔξησιν ἡ <br class="lb"/>τοιαύτη γέγονεν ἀλλοίωσις. εἰ μὲν οὖν ἡ δύναμις ἐῤῥώσθη,
							<br class="lb"/>σφοδρότερος ἂν ἦν πάντως· ὑπόκειται δέ γε μείζων μόνον <br class="lb"/>γεγενημένος. εἰ δὲ ὁ
							χιτὼν τῆς ἀρτηρίας μόνον ἐμαλάχθη, καὶ <br class="lb"/>γὰρ καὶ τοῦτο ἐμάθομεν, ὡς καὶ ὁ
							μαλακώτερος χιτὼν τῆς <br class="lb"/>ἀρτηρίας εἰς μέγεθος ἐξαίρει τὸν σφυγμὸν, μαλακώτερος ἂν ἐξ
							<br class="lb"/>ἀνάγκης ἐγένετο. εἴπερ οὖν μηδέτερον φαίνεται, δῆλον ὡς οὔθ’ <br class="lb"/>ἡ δύναμις οὔθ’
							ὁ χιτὼν τῆς ἀρτηρίας ὑπήλλακται. λοιπὸν οὖν ﻿
<a class="pb" href="#pb210" id="pb210">[p. 210]</a>
 ἀναγκαῖον ἐξηλλάχθαι κατά
							τι καὶ μετα<span class="milestone">238</span>βεβλῆσθαι τὴν <br class="lb"/>χρείαν τῆς τῶν
							σφυγμῶν γενέσεως. ἐδείχθη δὲ αὐτῶν ἡ χρεία <br class="lb"/>διττὴ, πρώτη μὲν καὶ μεγίστη φυλακὴ
							τῆς ἐμφύτου θερμότητος, <br class="lb"/>δευτέρα δὲ γένεσις πνεύματος ψυχικοῦ. καλῶ δὲ οὕτω
							<br class="lb"/>νῦν ᾧ χρῆται πρὸς τὰ κατὰ προαίρεσιν ἐνεργείας ἡ ψυχή. <br class="lb"/>τούτων ἄρα τι πάντως
							ὑπήλλακται παρὰ τὰ πρόσθεν, ὁπότ’ <br class="lb"/>εἰς μέγεθος ὁ σφυγμὸς μεταβέβληται. ἀλλὰ μὴν
							καὶ ὅτι βραχείας <br class="lb"/>μὲν γινομένης τῆς διὰ τὴν χρείαν ἐκ τοῦ κατὰ φύσιν
							<br class="lb"/>ἀλλοιώσεως τὸ μέγεθος τῶν σφυγμῶν μόνον ἐπιφανὲς ἔσται, <br class="lb"/>τὸ δὲ τάχος οὐδέπω,
							πλέονος δὲ τὸ μέγεθος ἐπὶ μᾶλλον αὐξηθήσεται <br class="lb"/>καὶ τὸ τάχος ἐναργῶς φανεῖται,
							παραυξανομένης <br class="lb"/>δ’ ἔτι καὶ τὸ μέγεθος μὲν καὶ τὸ τάχος ἐπιταθήσεται, προσέτι
							<br class="lb"/>δὲ καὶ πυκνότης, ὡς ἐκ τῆς περὶ τῶν ἐν τοῖς σφυγμοῖς αἰτίων <br class="lb"/>πραγματείας
							εὔδηλόν ἐστιν. εἰ τοίνυν κατὰ τὸ μέγεθος μὲν ὁ <br class="lb"/>σφυγμὸς ἠλλοιῶσθαι φαίνεται, τοῦτο
							γὰρ ὑπόκειται νῦν, <br class="lb"/>ἀναγκαῖον ἐπὶ βραχὺ τὴν χρείαν ὑπηλλάχθαι. εἰ δὲ μὴ γέγονε
							<br class="lb"/>μείζων ὁ σφυγμὸς, ἀλλὰ φαίνεται μείζων, ἰσχνότερον ἑαυτοῦ <br class="lb"/>τὸ σῶμα τἀνθρώπου
							δι’ ἡντιναοῦν αἰτίαν ἀπετελέσθη. <br class="lb"/>ταῦτ’ οὖν προεπιστάμενός τις ἐπὶ τὰς διαγνώσεις
							ἡκέτω, 
<a class="pb" href="#pb211" id="pb211">[p. 211]</a>
 πρῶτον ἐπὶ τὰς τῶν ἁπλῶς ὑγιαινόντων σωμάτων, εἶθ’ ἑξῆς <br class="lb"/>ἐπὶ
							τὰς μετά τινος ἐπικτήτου κινήσεως, εἶτα ἤδη καὶ ἐπὶ <br class="lb"/>τὰς νοσούντων ἁπλῶς, καὶ
							τελευταῖον ἐπὶ τὰς μετά τινος <br class="lb"/>ἔξωθεν ἀλλοιώσεως. ἐν μὲν γὰρ τοῖς ἁπλῶς ὑγιαίνουσι
							σώμασιν <br class="lb"/>ὁ μέγας σφυγμὸς ἐνδείξεται τήν τε κρᾶσιν τἀνθρώπου <br class="lb"/>καὶ τὴν σχέσιν
							τοῦ σώματος· ἐν δὲ τοῖς μετ’ ἐπικτήτου <br class="lb"/>διαθέσεως ἐκείνην τὴν κίνησιν ἐπικρατεῖν,
							ἧς οἰκεῖος ὁ μέγας <br class="lb"/>ἐστὶ σφυγμός. εἴρηται δὲ ὑπὲρ τῶν τοιούτων ἁπασῶν κινήσεων
							<br class="lb"/>ἐν τῇ περὶ τῶν ἐν τοῖς σφυγμοῖς αἰτίων πραγματείᾳ. <br class="lb"/>οὕτω δὲ κᾀν τοῖς νοσοῦσι
							τοῖς μὲν ἁπλῶς ὁ μέγας σφυγμὸς <br class="lb"/>ἐνδείξεται θερμὴν τῆς νόσου τὴν διάθεσιν, τοῖς δὲ
							μετὰ προσφάτου <br class="lb"/>τινὸς ἔξωθεν ἀλλοιώσεως ἐκείνην τὴν κίνησιν ἐπικρατεῖν, <br class="lb"/>ἧς ἂν
							οἰκεῖος ὁ μέγας εὑρίσκηται σφυγμός· οἷον αὐτίκα <br class="lb"/>τῶν ὑγιαινόντων ὅσοι τὸν σφυγμὸν
							ἔχουσι μέγαν, ὡς πρὸς <br class="lb"/>τὸν σύμμετρον δηλονότι παραβαλλόμενοι, ἀναμνησθῆναι χρὴ
							<br class="lb"/>πρῶτον μὲν αὐτὸ δὴ τοῦτο, τίς ἐστιν ὁ σύμμετρος ἐν τούτῳ <br class="lb"/>τῷ γένει καὶ κατὰ
							τίνα φύσιν σώματος. ἐπιδέδεικται δ’ ἐν <br class="lb"/>τῷ δευτέρῳ τῆς τῶν σφυγμῶν διαγνώσεως ἐν
							ταῖς ἀρίσταις 
<a class="pb" href="#pb212" id="pb212">[p. 212]</a>
 κατασκευαῖς τοῦ σώματος ὁ σύμμετρος ὑπάρχων σφυγμὸς,
							<br class="lb"/>οὐδ’ ἐπὶ τούτων διαπαντὸς, ἀλλὰ ὅταν ἁπάσης ἐπικτήτου <br class="lb"/>ποιότητος καὶ κινήσεως
							ἀπηλλαγμένον ᾖ τὸ σῶμα τῶν ἐκ τοῦ <br class="lb"/>γυμνασίου τινὸς, ἢ τροφῆς, ἢ πόματος, ἢ
							λουτρῶν, ἢ φαρμάκων, <br class="lb"/>ἢ πάθους ψυχικοῦ γινομένων. ἀναμνησθέντα δή σε <br class="lb"/>τοῦ
							συμμέτρου σφυγμοῦ καὶ τὸν νῦν εὑρόντα μέγαν ὡς <br class="lb"/>πρὸς ἐκεῖνον ἐννοεῖν προσήκει, ὑπὸ
							τίνος αἰτίας εἰς μέγεθος <br class="lb"/>ἐπέδωκεν· ἤτοι γὰρ διὰ τὴν ἰσχνότητα τοῦ σώματος, ἢ διὰ
							<br class="lb"/>τὴν θερμότητα τῆς κράσεως, ἢ διὰ τὴν ἐπίκτητον κίνησιν. <br class="lb"/>ἀλλ’ αἱ μὲν
							ἐπίκτητοι κινήσεις αὐτίκα καθίστανται, παραμένουσι <br class="lb"/>δ’ ἔτι διὰ τὴν ἰσχνότητα καὶ
							τὴν κρᾶσιν. αὐτῷ τε <br class="lb"/>οὖν τούτῳ διορίζεσθαι χρὴ καὶ οἷς ὀλίγον ὕστερον ἐρῶ, μικρόν
							<br class="lb"/>τι προειπὼν ἀναγκαῖον εἰς τὴν ἑξῆς ἅπασαν διδασκαλίαν. <br class="lb"/>ἔστι δ’ ὃ προειπεῖν
							βούλομαι τοιόνδε. ἀκριβεστάτη διάγνωσις <br class="lb"/>ἁπασῶν τῶν κατὰ τὸ σῶμα γινομένων
							ἀλλοιώσεων ἐκείνων <br class="lb"/>ἡμῖν ἐστι τῶν σωμάτων, ὧν ἐπιστάμεθα τὴν φύσιν. εἰς <br class="lb"/>ὅσον
							γὰρ ἐξίσταται τῆς φύσεως, ἐπί γε τοῖς παρὰ φύσιν αἰτίοις <br class="lb"/>καὶ προσέτι τοῖς οὐ
							φύσει λεγομένοις, οὐκ ἔνεστιν 
<a class="pb" href="#pb213" id="pb213">[p. 213]</a>
 ἄλλως ἐξευρεῖν ἀκριβῶς. οὐ μὴν ἀεί γε
							ταύτην γινώσκομεν, <br class="lb"/>οὐκ οὖν οὐδ’ ἀκριβῆ διάγνωσιν ἐπὶ πάντων ἕξομεν, ἀλλ’ ἀεὶ
							<br class="lb"/>τοσοῦτον ἀπολειπομένην τῆς ἀκριβείας εἰς ὅσον καὶ τῆς τοῦ <br class="lb"/>κατὰ φύσιν
							γνώσεως. <span class="milestone">239</span>ὑποκείσθω δὴ πρῶτον ἐν τῷ <br class="lb"/>προκειμένῳ
							λόγῳ τὴν διάγνωσιν γίνεσθαι τῆς τοῦ ἀνθρώπου <br class="lb"/>φύσεως, καὶ τοῦτ’ αὐτῷ μόνον
							ἐξαίρετον ὑπαρχέτω, μείζων ὁ <br class="lb"/>σφυγμὸς ἔστω τοῦ συμμέτρου χωρὶς ἁπάσης ἀλλοιώσεως
							ἐπικτήτου. <br class="lb"/>τὸν γὰρ τοιοῦτον ἄνθρωπον ἀναγκαῖόν ἐστι τοῦ <br class="lb"/>τὴν ἀρίστην ἔχοντος
							κατασκευὴν ἤτοι θερμότερον ἢ ἰσχνότερον <br class="lb"/>ὑπάρχειν, εἴ τι μεμνήμεθα τῶν
							προγεγραμμένων ἡμῖν <br class="lb"/>δυοῖν πραγματειῶν, τῆς τε περὶ διαγνώσεως σφυγμῶν καὶ
							<br class="lb"/>τῆς περὶ τῶν ἐν αὐτοῖς αἰτίων. ὑπομεμνήσθω δὲ καὶ τοῦθ’ <br class="lb"/>ἡμῖν ἐν ἅπασι τοῖς
							τοιούτοις λόγοις, ὡς ἐν οἷς παραδιαζευκτικῷ <br class="lb"/>χρώμεθα συνδέσμῳ, ἢ, πάντα ἅμα τὰ
							κατὰ μέρος ἐγχωρεῖ <br class="lb"/>συνελθεῖν, εἴτε δύο, καθάπερ νῦν, ἥτε θερμότης καὶ ἡ
							<br class="lb"/>ἰσχνότης, εἴτε καὶ πλείω φαίνοιτο τὰ τὴν ἀλλοίωσιν ἐργαζόμενα. <br class="lb"/>ὁ μὲν δὴ
							μέγας σφυγμὸς ὁ ἁπλῶς λεγόμενος, ὥσπερ <br class="lb"/>ἐδείκνυτο, πρὸς τὸν ἁπλῶς σύμμετρον
							παραβαλλόμενος ἤτοι 
<a class="pb" href="#pb214" id="pb214">[p. 214]</a>
 τὴν κρᾶσιν ἢ τὴν παροῦσαν σχέσιν δηλώσει τοῦ
							σώματος· <br class="lb"/>ὁ δέ γ’ ὡς πρὸς τὸν ἑκάστου κατὰ φύσιν μέγας ἐν ἐκείνῳ τῷ <br class="lb"/>σώματι,
							δηλώσει καὶ αὐτὸς ἤτοι θερμότητα τινὰ προσγινομένην <br class="lb"/>τῷ κατὰ φύσιν ἢ ἰσχνότητα.
							τὰς δὲ ἀπό τινος <br class="lb"/>ἔξωθεν αἰτίου τροπὰς τῶν σφυγμῶν κατὰ τάδε διορίζειν. ἡ <br class="lb"/>μὲν
							ἐκ βαλανείων τε καὶ δρόμων καὶ τρίψεων καὶ τῶν ἄλλων <br class="lb"/>κινήσεων γινομένη
							βραχυχρόνιός τέ ἐστι καὶ οὕτω ταχέως <br class="lb"/>εἰς τὴν ἀρχαίαν ἐπανέρχεται κατάστασιν ὥστ’
							ἔνεστί σοι τῶν <br class="lb"/>σφυγμῶν ἁψαμένῳ, κᾄπει<span class="milestone">119</span>τα βραχὺ
							διαλιπόντι καὶ πάλιν <br class="lb"/>ἐφαψαμένῳ σαφέστατα διαγνῶναι τὴν μεταβολήν. ἡ δευτέρα
							<br class="lb"/>γὰρ ἁφὴ τῆς προτέρας διαλλάττουσα φαίνεται, κᾂν <br class="lb"/>βραχύτατόν τις χρόνον
							διαλείπῃ. τὸ δὲ ἀπ’ οἴνου καὶ τροφῆς <br class="lb"/>μέγεθος τῶν σφυγμῶν ἄχρι μὲν πλείστου
							παραμένει, <br class="lb"/>διορίζεται δὲ τῇ συνούσῃ σφοδρότητι, σφοδρὸς γὰρ οὐχ ἧττον <br class="lb"/>ἢ
							μέγας τούτοις ὁ σφυγμὸς γίνεται, νυνὶ δὲ ὑπόκειται μείζων <br class="lb"/>μόνον γεγενημένος.
							οὔκουν ἀπὸ τούτων ἠλλοίωται. καὶ μέν <br class="lb"/>γε καὶ ἡ ἀπὸ τοῦ θυμοῦ μετὰ σφοδρότητος
							γίνεται, καὶ οὐδ’ <br class="lb"/>ἂν ἄλλως λάθοι τόν γε συνετὸν εἴς τε τοὺς ὀφθαλμοὺς ﻿
<a class="pb" href="#pb215" id="pb215">[p. 215]</a>
 καὶ τὸ σύμπαν πρόσωπον ἀποβλέποντα. κατέχειν μέντοι <br class="lb"/>καὶ κρύπτειν
							βουλομένῳ τὸν θυμὸν ἀνώμαλος ὁ σφυγμὸς γίνεται <br class="lb"/>καὶ μᾶλλον ἀνώμαλός ἐστιν τοῖς
							ἀγωνιῶσί τε καὶ αἰδουμένοις. <br class="lb"/>ἡ δ’ ἀπὸ τῶν ἡμιπέπτων ἐν τῷ σώματι χυμῶν
							<br class="lb"/>πεττομένων τε καὶ τρεφόντων τὴν φύσιν εἰς μέγεθος ἐπίδοσις <br class="lb"/>ὁμοίως τοῖς
							εἰληφόσι τροφὴν συναυξάνει καὶ τὴν σφοδρότητα. <br class="lb"/>κατὰ δὲ τὸν αὐτὸν τρόπον εἴ τις ἐν
							ἡλίῳ τε καὶ παρὰ πυρὶ <br class="lb"/>θαλφθείη, πρὸς τῷ μὴ παραμένειν ἄχρι πολλοῦ τὴν ἀλλοίωσιν
							<br class="lb"/>ἔτι καὶ ὁ χρὼς αὐχμηρὸς αὐτοῖς καὶ οὐχ ὑγρὸς ὡς ἀπὸ <br class="lb"/>βαλανείων ἔσται. οὗτοι
							μὲν οὖν ἐξ ὑπεναντίου πως διάκεινται <br class="lb"/>τοῖς λελουμένοις ὅσον ἐπὶ μαλακότητι καὶ
							ὑγρότητι τοῦ <br class="lb"/>δέρματος. μέσοι δ’ ἀμφοῖν ἐν τῇ καθ’ ὑγρότητά τε καὶ ξηρότητα
							<br class="lb"/>μεταβολῇ τοῦ δέρματός εἰσιν οἱ τριψάμενοί τε καὶ γεγυμνασμένοι. <br class="lb"/>καὶ μὲν δὴ
							καὶ ἡ θερμότης αὕτη πλείων μέν <br class="lb"/>ἐστι περὶ τὰ στέρνα τοῖς γεγυμνασμένοις τε καὶ
							θυμουμένοις, <br class="lb"/>ἐλάττων δὲ τοῖς λελουμένοις καὶ μᾶλλον ἄχρι τῶν ἄκρων <br class="lb"/>ὁμαλῶς
							ἐκτεταμένη μεθ’ ὑγρότητός τε ἅμα καὶ μαλακότητος. <br class="lb"/>ὡσαύτως δὲ καὶ εἰ ὁ ἄνθρωπος
							ἠλείψατο μεταξύ τινι θερμαίνοντι <br class="lb"/>φαρμάκῳ, δακνώδης τέ τις αἴσθησις ἀπὸ τῆς
							θερμότητος 
<a class="pb" href="#pb216" id="pb216">[p. 216]</a>
 ἁπτομένῳ σοι γενήσεται καὶ τάχ’ ἂν οὐδ’ ἄλλως λάθοι
							<br class="lb"/>ἐμπεπλασμένον αὐτοῦ τῷ δέρματι λίπος ἐκ τοῦ φαρμάκου. αἱ <br class="lb"/>μὲν δὴ τεχνικαὶ
							διαγνώσεις αὗται τῶν εἰς μέγεθος τρεπόντων <br class="lb"/>αἰτίων τοὺς σφυγμοὺς ἐπί τε
							ὑγιαινόντων καὶ νοσούντων εἰσίν· <br class="lb"/>αἱ δὲ ἔξωθεν αἱ μὲν ἐξ ἀνακρίσεως, ὡς ὅταν γε
							μὴν ἐν <br class="lb"/>ἐχθροῖς τισιν, ἢ ἐνεδρεύουσι, ἢ κακοήθως ἀποπειρωμένοις <br class="lb"/>ἀνθρώποις
							ποιεῖτε τὰς ἐπισκέψεις· αἱ δὲ ἀπὸ τοῦ μὴ κεχωρίσθαι <br class="lb"/>τοῦ κάμνοντος αὐτὸν τὸν
							ἰατρὸν, ὥσπερ δὴ καὶ ἀρίστας <br class="lb"/>φαμὲν τῶν διαγνώσεων· ὡς ὅσαι γε μήτε διαπαντὸς
							παρόντος <br class="lb"/>τοῖς νοσοῦσι τοῦ θεραπεύοντος γίνονται <span class="milestone">240</span>μήτ’ ἀληθῆ <br class="lb"/>βουλομένους ἀπαγγέλλειν, αὗται χαλεπώτεραί τέ εἰσι καὶ <br class="lb"/>συνετοῦ
							πάνυ δέονται τοῦ ἰατροῦ. ἐμοὶ γοῦν συνέβη τῶν <br class="lb"/>ἄλλων ἁπάντων ἀφωρισμένων αἷς
							πρόσθεν εἴρηκα διαγνώσεσιν <br class="lb"/>ὑπολείπεσθαι ζητῆσαι, εἴτε φάρμακον θερμαῖνον ὁ
							<br class="lb"/>κάμνων προσηνέγκατο μεταξὺ μὴ παρόντων ἡμῶν, εἴτε καὶ <br class="lb"/>τῷ τῆς ἐπισημασίας
							λόγῳ μέγεθος ὁ σφυγμὸς προσέλαβεν. ἐν <br class="lb"/>μὲν δὴ τοῖς τοιούτοις καιροῖς ἀναγκαῖόν
							ἐστι πανταχόθεν ἐπιτεχνᾶσθαί <br class="lb"/>τε καὶ στοχάζεσθαι τἀληθοῦς. πρῶτος μὲν οὖν
							<br class="lb"/>σκοπὸς ἐν τοῖς τοιούτοις ὁ παροξυντικός ἐστι χρόνος· ἐφεξῆς 
<a class="pb" href="#pb217" id="pb217">[p. 217]</a>
 δὲ τοῦ
							κάμνοντος τὸ ἔθος τε καὶ τὸ ἦθος. εἰ μὲν γὰρ ἄλλῳ <br class="lb"/>τινὶ χρόνῳ καὶ μὴ τῷ
							παροξυντικῷ μέγεθος ὁ σφυγμὸς <br class="lb"/>προσεκτήσατο, πιθανὸν ἀπὸ τοῦ θερμαίνοντος φαρμάκου
							<br class="lb"/>μᾶλλον, οὐ λόγῳ παροξυσμοῦ γεγενῆσθαι τὴν ἀλλοίωσιν· εἰ <br class="lb"/>δ’ ἐν τῷ
							παροξυντικῷ, πιθανώτερον ἐπισημασίας λόγῳ. διορισθήσεται <br class="lb"/>δὲ ἀκριβῶς, εἰ βραχὺ
							διαλιπόντες αὖθις ἁψαίμεθα. <br class="lb"/>τὴν μὲν γὰρ ἀπὸ τοῦ φαρμάκου θερμότητα, δι’ ἣν ὁ
							<br class="lb"/>σφυγμὸς ἐπέδωκεν, ἀεὶ καὶ μᾶλλον ἐκλύεσθαι συμβαίνει τοῦ <br class="lb"/>χρόνου προϊόντος,
							ἐπιτείνεσθαι δὲ τὴν ἐκ τοῦ παροξυσμοῦ. <br class="lb"/>αὕτη μὲν οὖν ἡ διάγνωσις ἐκ τῶν ἰδίων τῆς
							τέχνης ἐστίν· ἡ δ’ <br class="lb"/>ἀπὸ τοῦ ἔθους τε καὶ ἤθους τῶν καμνόντων ἐξ ἐπιμέτρου
							<br class="lb"/>προσέρχονται. τινὲς μὲν γὰρ ἀήθεις τ’ εἰσὶ καὶ φοβεροὶ πρὸς <br class="lb"/>τὰς τῶν φαρμάκων
							πόσεις, ἔνιοι δὲ συνήθεις τε καὶ χωρὶς <br class="lb"/>φαρμάκων ζῇν οὐχ ὑπομένοντες. καὶ τοίνυν ἡ
							πρόγνωσις τοῦ <br class="lb"/>προσενηνέχθαι τι φάρμακον θερμαῖνον ἐπὶ μὲν τῶν ὑπόπτων <br class="lb"/>πρὸς
							αὐτὰ παντάπασιν ἀμυδρὰ καὶ βραχεῖα, μεγάλη δὲ ἐπὶ <br class="lb"/>τῶν εἰθισμένων. ἤδη δὲ καὶ τὸ
							ἦθος αὐτὸ τοῦ κάμνοντος <br class="lb"/>εἰς τὴν τοιαύτην πρόγνωσιν οὐκ ὀλίγα συντελεῖ. τινὲς μὲν
							γὰρ <br class="lb"/>ἐνεδρευτικοί τ’ εἰσὶ καὶ καταβλητικοὶ τῶν πέλας, ἐξελέγχειν 
<a class="pb" href="#pb218" id="pb218">[p. 218]</a>

							ἅπαντας ὡς μηδὲν βέβαιον ἐπισταμένους ἔργον πεποιημένοι· <br class="lb"/>τινὲς δὲ ἁπλοῖ τε καὶ
							χρηστοὶ καὶ πάντα φανερῶς διαπραττόμενοι, <br class="lb"/>καὶ μηδὲν ὑποστελλόμενοι, μηδὲ
							κρύπτοντες. <br class="lb"/>ἐπὶ μὲν δὴ τούτων οὐδὲν ὑπονοεῖν χρὴ πεπρᾶχθαι λαθραίως, <br class="lb"/>ἐπὶ δὲ
							τῶν ἐνεδρευόντων ὑποπτεύειν προσήκει πάντα καὶ <br class="lb"/>περισκέπτεσθαι καὶ διορίζεσθαι, τά
							τε κατὰ τὸν ἴδιον λόγον <br class="lb"/>τῆς τέχνης ὑποπίπτοντα ταῖς διαγνώσεσι καὶ τὰ παρὰ τῶν
							<br class="lb"/>ἔξωθεν προσερχόμενα· καθάπερ ἐγώ ποτ’ ἠναγκάσθην ἐπί <br class="lb"/>τινος ἀνδρὸς πλουσίου
							ποιῆσαι, φιλοφαρμάκου τε καὶ προσφερομένου <br class="lb"/>συνεχέστατα φάρμακα. ἦν δὲ καὶ τὸ ἦθος
							οἷος <br class="lb"/>ἥδεσθαι μάλιστα τοῖς τῶν πέλας ἐλέγχοις ὡς μηδὲν ἀκριβὲς <br class="lb"/>ἐπισταμένων.
							εὑρὼν οὖν αὐτοῦ τοὺς σφυγμοὺς εἰς μέγεθος <br class="lb"/>ἐπιδεδωκότας, εἶτα τῶν ἄλλων ἁπάντων
							αἰτίων τῶν εἰρημένων <br class="lb"/>ἀφορίσας, ὑπολοίπου δὲ ἔτι μένοντος διορισμοῦ, πότερον
							<br class="lb"/>ὑπὸ φαρμάκου θερμαίνοντος, ἢ λόγῳ παροξυσμοῦ πυρεκτικοῦ <br class="lb"/>δὲ τοιοῦτον γέγονεν,
							καὶ γάρ πως καὶ ὁ καιρὸς αὐτὸς <br class="lb"/>ἦν ὁ τῆς εἰσβολῆς τοῦ πυρετοῦ, δεῖξαί μοι τὴν
							γλῶτταν ἐκέλευσα <br class="lb"/>καὶ κεχρωσμένην ὑπὸ φαρμάκου θεασάμενος αὖθις <br class="lb"/>ἡψάμην αὐτοῦ
							τῶν σφυγμῶν οὐδεμίαν ὑποψίαν ἐνδούς. 
<a class="pb" href="#pb219" id="pb219">[p. 219]</a>
 ἐν τούτῳ δὲ καὶ ὅτι πιεῖν φαρμάκου
							βουλόμενον αὐτὸν ἐν τῇ <br class="lb"/>προτέρᾳ διεκωλύσαμεν ἀνεμνήσθην. εἶπον οὖν εὐθέως πρὸς
							<br class="lb"/>τὸν ἄνθρωπον ὅτι πεπωκὼς εἴη φάρμακον. ὁ δὲ συνεὶς ὡς <br class="lb"/>ἀπὸ τοῦ κατὰ τὴν
							γλῶτταν χρώματος ἐτεκμηράμην, αὖθίς <br class="lb"/>ποτε ποιήσας σφαιρία μικρὰ τοῦ φαρμάκου
							κατέπιεν, ὡς μὴ <br class="lb"/>χρωσθῆναι τὴν γλῶτταν. ἀλλ’ ἐγὼ καὶ τοῦτ’ ἐξεῦρον αὐτοῦ <br class="lb"/>τὸ
							σόφισμα. θεασάμενος γὰρ τὴν γλῶτταν, εἶτ’ αὖθις ἁψάμενος <br class="lb"/>τοῦ σφυγμοῦ καὶ τἄλλα
							διορισάμενος ἃ μικρὸν ἔμπροσθεν <br class="lb"/>εἴρηται, μᾶλλόν πως ἐπὶ τὸ φάρμακον ἐφερόμην τὴν
							<br class="lb"/>γνώμην, καὶ πάλιν διαλιπὼν καὶ πάλιν ἁψάμενος, ἠπιστάμην <br class="lb"/>δὲ τὸ φιλόνεικον
							τἀνδρὸς, ἐτόπασά τε τὸ γεγονὸς ἀποτολμήσας <br class="lb"/>τε πρὸς αὐτὸν ἔφην, <span class="milestone">241</span>ἀλλὰ μέντοι σύ μοι δοκεῖς <br class="lb"/>εἰληφέναι φάρμακον. τοῦ δ’
							ἀρνουμένου κατὰ τὸ καρτερώτατον <br class="lb"/>καὶ μάρτυρας τοὺς παραμένοντας οἰκέτας
							ἐπικαλουμένου, <br class="lb"/>κατέχων αὐτοῦ τὴν χεῖρα καὶ τῶν σφυγμῶν ἐφαπτόμενος, ἆρ’ <br class="lb"/>οὖν,
							ἔφην, δύναιό μοι καὶ ὀμόσαι τινὰ ὅρκον ὃν ἂν ἐγώ σε <br class="lb"/>κελεύσω; ὁ δ’ οὔθ’ ἑτοίμως
							ἀπεκρίνατο πρὸς τοῦτο καὶ τὴν <br class="lb"/>τῶν ἀρτηριῶν κίνησιν ἀνωμάλου ἴσχεν ὡς ἐπ’ ἀγωνίᾳ.
							καὶ μὴν, ﻿
<a class="pb" href="#pb220" id="pb220">[p. 220]</a>
 ἔφην, ἀκριβῶς ἔλαβες τοῦ φαρμάκου καὶ μὴ ὄμνυε. πρὸς <br class="lb"/>μὲν
							δὴ τοὺς οὕτως ἀβελτέρους καὶ αὐτὸν εὐμήχανον εἶναι <br class="lb"/>χρή. τὰ πολλὰ δὲ οὐ μόνον οὐκ
							ἀντιπράττουσιν οἱ ἰδιῶται <br class="lb"/>τοῖς ἰατροῖς εἰς τὸν ἀπὸ τῶν ἔξωθεν διορισμὸν, ἀλλὰ καὶ
							<br class="lb"/>συμπράττουσιν, αὐτόματοι διηγού<span class="milestone">120</span>μενοι πάντα.
							καὶ ἡμῖν <br class="lb"/>περὶ μὲν τῆς εἰς μέγεθος ἐπιδόσεως τῶν σφυγμῶν αὐτάρκως <br class="lb"/>εἴρηται τά
							γε πρῶτα· μετιέναι δὲ ἤδη καιρὸς ἐπὶ τὰ συνεχῆ <br class="lb"/>τοῦ λόγου. ἐπειδὴ γὰρ οὐ καθ’ ἕνα
							τρόπον ὁ μέγας λέγεται <br class="lb"/>σφυγμὸς, ἀλλ’ ὁ μὲν ὡς πρὸς τὸν σύμμετρον, ὁ δ’ ὡς πρὸς
							<br class="lb"/>ὁντιναοῦν τὸν ἐπιτυχόντα, διττὸς δ’ ἐστὶν οὗτος ὁ ἐπιτυχὼν, <br class="lb"/>ὁ μὲν ἐλάττων ἢ
							κατὰ τὸν σύμμετρον, ὁ δὲ μείζων, ἐφεξῆς <br class="lb"/>ἂν εἴη διελθεῖν περὶ τῆς εἰς μέγεθος
							ἐπιδόσεως ἑκατέρων τῶν <br class="lb"/>σφυγμῶν, λέγω δὲ τοῦ ἐλάττονος ἢ κατὰ τὸν σύμμετρον
							<br class="lb"/>καὶ τοῦ μείζονος. κοινὸν μὲν οὖν ἁπάσης τῆς εἰς τὸ μέγεθος <br class="lb"/>ἐπιδόσεως
							ηὐξῆσθαι τὴν θερμότητα μόνην καθ’ ὃν δηλονότι <br class="lb"/>χρόνον οὔθ’ ἡ δύναμις οὔτε τὰ
							ὄργανα πέπονθε, ἀκίνητος <br class="lb"/>δ’ ἐστὶν ὁ κάμνων. ἴδιον δὲ τῆς μὲν ἐκ τοῦ κατὰ φύσιν
							ἐκτροπῆς <br class="lb"/>τὸ μόνον τὸ μέγεθος αὐξηθῆναι, τῶν δ’ ἄλλων δυοῖν 
<a class="pb" href="#pb221" id="pb221">[p. 221]</a>
 τὸ καὶ
							τὸ τάχος, ἔστιν ὅτε δὲ καὶ τὴν πυκνότητα. φέρε γὰρ, <br class="lb"/>εἰ οὕτως ἔτυχεν, ὃν ὀλίγον
							ἔμπροσθεν ἀπελίπομεν ἄνθρωπον <br class="lb"/>εἰς μέγεθος ἐπιδεδωκότα τοὺς σφυγμοὺς εὑρεῖν ἡμᾶς,
							ἐπὶ πλέον <br class="lb"/>ἔτι τὴν αὔξησιν αὐτῶν ἐσχηκότα, τούτῳ καὶ τὴν θερμασίαν <br class="lb"/>μὲν
							ἀναγκαῖον ἐπιτετάσθαι. κοινὸν γὰρ τοῦτο ἦν τῶν εἰς μέγεθος <br class="lb"/>ἐπιδόσεων ἁπασῶν,
							ἴδιον δὲ ἐπὶ τῷ κοινῷ τὸ καὶ τὸ <br class="lb"/>τάχος ἐξηλλάχθαι, καὶ ἔτι πλέον γε, εἰ ἡ εἰς τὸ
							μέγεθος ἐπίδοσις <br class="lb"/>γίγνοιτο τῶν σφυγμῶν, οὐ τὸ τάχος μόνον, ἀλλ’ ἤδη <br class="lb"/>καὶ τὴν
							πυκνότητα. δέδεικται γὰρ ἐν τῷ πρώτῳ τῶν ἐν τοῖς <br class="lb"/>σφυγμοῖς αἰτίων ἐπὶ βραχὺ μὲν
							αὐξανομένης τῆς θερμότητος <br class="lb"/>εἰς μέγεθος μὲν ἐναργῶς ἐπιδιδοὺς ὁ σφυγμὸς, εἰς τάχος
							δ’ <br class="lb"/>οὐκ ἐναργῶς, ἐπιπλέον δ’ αὐξηθείσης καὶ τῷ μεγέθει μὲν ἔτι <br class="lb"/>προσλαμβάνων,
							ἀλλὰ καὶ εἰς τὸ τάχος ἐναργῶς ἐπιδιδοὺς, <br class="lb"/>καί τι πυκνότητος προσκτώμενος, ὥσπερ γε
							καὶ εἰ ἐπὶ πλεῖστον <br class="lb"/>αὐξάνοιτο καὶ ἡ χρεία τῆς τῶν σφυγμῶν γενέσεως ὑπὲρ τὴν
							<br class="lb"/>μεγίστην εἴη διαστολὴν, εἰς μέγεθος μὲν οὐκ ἐπιδιδοὺς, ὅτ’ εἰς <br class="lb"/>ἔσχατον
							ηὔξητο, τῷ τάχει δ’ ὅσον ἐγχωρεῖ προστιθεὶς ἅμα τῇ <br class="lb"/>πυκνότητι, κᾀπειδὰν μηδὲ τὸ
							τάχος ἔτ’ ἐπιτείνεσθαι δύνηται, τὴν <br class="lb"/>πυκνότητα κατεπείγων. ὑποκείσθω δὴ πάλιν
							ἕτερος ἄῤῥωστος 
<a class="pb" href="#pb222" id="pb222">[p. 222]</a>
 οὐδὲν μὲν οὔτε τὴν δύναμιν οὔτε τὰ ὄργανα βεβλαμμένος,
							<br class="lb"/>ἐλάττονα δὲ τοῦ κατὰ φύσιν ἔχων τὸν σφυγμὸν, εἶτα καὶ τῷ <br class="lb"/>τοιούτῳ μείζων
							γιγνέσθω χωρὶς τῆς ἔξωθεν κινήσεως, ἀληθὲς <br class="lb"/>μὲν εἰπεῖν, ὅτι καὶ τῷδε πλέων ἡ
							θερμότης ἐγένετο τῆς ἔμπροσθεν, <br class="lb"/>καὶ κατά γε τοῦτο κοινὴν ἀπόφασιν ἕξει τῇ δὶς ἤδη
							<br class="lb"/>προειρημένῃ. τὸ δ’ ἴδιον αὐτῆς ἔσται τὸ μὴ ἐκ μικροτέρου <br class="lb"/>μόνον τοῦ σφυγμοῦ
							γεγονέναι τὴν εἰς τὸ μέγεθος ἐπίδοσιν, <br class="lb"/>ἀδύνατον γὰρ ἄνευ τοῦ καὶ βραδύτερον καὶ
							ἀραιότερον γενέσθαι, <br class="lb"/>μικρότερον ἀπεργασθῆναί ποτε τοῦ κατὰ φύσιν αὐτὸν, <br class="lb"/>ἀλλὰ
							μηδὲ μείζονα μόνον οἷόν τε γενέσθαι χωρὶς τοῦ θάττονά <br class="lb"/>τε καὶ πυκνότερον. ὅτι γὰρ
							ἡ τοιαύτη διάθεσις, ἐν ᾗ <br class="lb"/>μικρότερος ὁ σφυγμὸς τοῦ κατὰ φύσιν ἐγένετο, σὺν
							ἀραιότητί <br class="lb"/>τε καὶ βραδύτητι συνίσταται, τῷ μεμνημένῳ τῶν ἐν τῷ <br class="lb"/>πρώτῳ τῶν ἐν
							τοῖς σφυγμοῖς αἰτίων εὔδηλόν ἐστι. </p>
                  </section>
                  <section id="body-1-1-2" class="div textpart chapter level4">
                    <p class="p autofirst"><span class="milestone">242</span>Μεταβάντες οὖν περὶ τῆς εἰς μικρότητα <br class="lb"/>τροπῆς
							τῶν σφυγμῶν ἐπισκεψώμεθα· τρεῖς μὲν δὴ καὶ ταύτης <br class="lb"/>εἰσὶν ἅπασαι διαφοραί. ἤτοι γὰρ
							ἐκ τοῦ κατὰ φύσιν τε καὶ συμμέτρου <br class="lb"/>προσαγορευομένου, ἢ ἐκ τοῦ μείζονος ἢ κατὰ
							τοῦτον, ἢ ἐκ <br class="lb"/>τοῦ μικροτέρου τὰς εἰς μικρότητα συμβαίνει γίνεσθαι διαφοράς. 
<a class="pb" href="#pb223" id="pb223">[p. 223]</a>
 καλεῖται δὲ ὁ μὲν μείζων τοῦ συμμέτρου μέγας ἁπλῶς, ὁ δ’ ἐλάττων
							<br class="lb"/>μικρός. ἀρξώμεθα οὖν πάλιν κᾀνταῦθα ἀπὸ τῶν κοινῶν <br class="lb"/>αὐτοῖς, εἶθ’ ἑξῆς ἐπὶ τὰ
							καθ’ ἕκαστον ἴδια μεταβῶμεν. εὐθὺς <br class="lb"/>γὰρ ἐν τῷ τὸ κοινὸν ἐπισκοπεῖσθαι καὶ ἡ τῆς
							τῶν ἰδίων εὑρέσεως <br class="lb"/>ὁδὸς ἐγκαλύπτεται. ὑποκείσθω δή τις σφυγμὸς ἐπί τινος
							<br class="lb"/>ἀνθρώπου μικρότερος μὲν τοῦ πρόσθεν, ἑτέραν δὲ μηδεμίαν <br class="lb"/>ἐσχηκὼς μεταβολὴν
							κατ’ ἄλλο γένος μηδέν· καὶ ζητείσθω, τίς <br class="lb"/>γ’ ἔμπροσθεν ἦν διάθεσις αὐτῷ, καὶ τίς
							νῦν ἐστιν. ἡ δὲ τῆς <br class="lb"/>ζητήσεως ὁδὸς ἥδε. μικρότερος ἑαυτοῦ γίνεται σφυγμὸς ἤτοι
							<br class="lb"/>τῆς δυνάμεως ἀσθενεστέρας ἀποτελεσθείσης, ἢ τῶν ὀργάνων <br class="lb"/>σκληροτέρων, ἢ τῆς
							χρείας ἐκλυθείσης. ἀλλ’ οὔθ’ ἡ δύναμις <br class="lb"/>ἀσθενεστέρα γέγονε νῦν, ἢ πάντως ἀμυδρότης
							συνῆν τῇ μικρότητι, <br class="lb"/>οὔτε τὸ σῶμα τῆς ἀρτηρίας σκληρότερον, οὕτω γὰρ <br class="lb"/>οὐ μόνον
							μικρότερος, ἀλλὰ καὶ σκληρότερος ἦν ὁ σφυγμός. <br class="lb"/>ὑπολείπεται οὖν ἡ χρεία μόνον
							ἠλλοιῶσθαι, καὶ εἴπερ ἀκίνητος <br class="lb"/>ὁ ἄνθρωπος ἐν τῷ τέως ἐγένετο, κατὰ τὸ ποσὸν τῆς
							<br class="lb"/>μεταβολῆς γεγενῆσθαι. καὶ μὲν δὴ καὶ ὡς ἐκ τοῦ μείζονος ἢ <br class="lb"/>κατὰ φύσιν σφυγμοῦ
							τὴν τοιαύτην γεγονέναι τροπὴν εὔδηλόν 
<a class="pb" href="#pb224" id="pb224">[p. 224]</a>
 ἐστιν τοῖς μεμνημένοις ἐν τῷ πρώτῳ
							τῶν δεδειγμένων περὶ <br class="lb"/>τῶν ἐν σφυγμοῖς αἰτίων. ἥ τε γὰρ ἐκ τοῦ κατὰ φύσιν εἰς
							μικρότητα <br class="lb"/>τροπὴ διὰ ψύξιν εὐθὺς καὶ ἀραιότερον αὐτὸν ἐργάζεται <br class="lb"/>καὶ
							βραδύτερον, ἥ τε ἐκ τοῦ μεγάλου ὑπὲρ τὸ σύμμετρον <br class="lb"/>ηὐξημένου καθαίρεσις τοῦ
							συμμέτρου εὐθὺς καὶ τοῦ τάχους <br class="lb"/>τι καὶ τῆς πυκνότητος προσλαμβάνει, διὰ τὸ τὸν
							ἐπιπλέον <br class="lb"/>ηὐξημένον ὑπὲρ τὸν κατὰ φύσιν ἐν τοῖς τρισὶ γένεσι μεταβάλλειν. <br class="lb"/>ὁ
							τοίνυν τοῦ μεγέθους μόνον ἀφῃρηκὼς, τἄλλα δὲ <br class="lb"/>φυλάττων ἄτρεπτα σφυγμὸς, ὁ βραχεῖ
							μείζων ἐστὶ τοῦ κατὰ <br class="lb"/>φύσιν. οὗτος γὰρ μόνος ἐπὶ βραχείᾳ θερμότητος αὐξήσει
							<br class="lb"/>συνίσταται. τῶν δ’ ἄλλων τῶν εἰς μέγεθος ἀλλοιουμένων οὐδεὶς <br class="lb"/>ἄνευ τοῦ καὶ
							τάχος προσλαβεῖν ἢ πυκνότητα τοιοῦτος <br class="lb"/>ἀποτελεῖται. ὥστε οὐδὲ καθαιρήσει τις ἄλλος
							πλὴν τοῦδε <br class="lb"/>μόνον τὸ μέγεθος. ὁ γὰρ εἰς τοῦτο μόνον αὐξηθεὶς ἐπὶ θερμότητι
							<br class="lb"/>μειώσει τοῦτο μόνον ἐπὶ ψύξει, ὁ δέ γε εἰς τοσοῦτον <br class="lb"/>ἀλλοιωθεὶς ὑπὸ
							θερμότητος ὡς μὴ τὸ μέγεθος μόνον, ἀλλὰ <br class="lb"/>καὶ τὸ τάχος ὑπαλλάξαι καὶ τὴν πυκνότητα,
							τὴν εἰς τοὔμπαλιν <br class="lb"/>ὁδὸν ἕξει διὰ τῶν αὐτῶν κατὰ γένος ἀλλοιώσεων, <br class="lb"/>ὥστε οὐ
							μόνον μικρότερος, ἀλλὰ καὶ βραδύτερος καὶ ἀραιότερος ﻿
<a class="pb" href="#pb225" id="pb225">[p. 225]</a>
 ἔσται τοῦ πρόσθεν.
							ὁμοίως δὲ καὶ ἡ ἐκ τοῦ συμμέτρου πρὸς <br class="lb"/>τὸν ἐλάττονα τροπὴ καὶ ἡ ἐκ τούτου πάλιν
							ἐπὶ τὸν ἔτι μικρότερον <br class="lb"/>ἀλλοίωσις εὐθέως καὶ ἀραιότερον ἑαυτοῦ καὶ βραδύτερον
							<br class="lb"/>ἐργάζεται τὸν σφυγμόν. συμμετρίαν γάρ τινα διαστολῆς <br class="lb"/>σφυγμὸς κέκτηται κατὰ
							φύσιν ἐχόντων, ἣν ἀπόλλυσι μὲν <br class="lb"/>ἐξ ἀνάγκης, ἄν τε θερμότερον ἄν τε ψυχρότερον
							ἑαυτοῦ γένηται <br class="lb"/>τὸ σῶμα. οὐ μὴν ὅ γε τῆς ἀπωλείας τρόπος ὁ αὐτός. <br class="lb"/>ἐν μὲν γὰρ
							τῷ θερμαίνεσθαι τὸ μέγεθος ἐναργῶς πρῶτον, <br class="lb"/>εἶτα τὸ τάχος, εἶθ’ ἡ πυκνότης αὐτῷ
							προσγίνεται. ψυχομένων <br class="lb"/>δ’ ἔμπαλιν ἀραιότης μὲν ἐναργὴς πρώτη, δευτέρα δὲ
							<br class="lb"/>βραδύτης, μικρότης ἐσχάτη. λέλεκται δ’ ὑπὲρ αὐτῶν ἱκανῶς <br class="lb"/>ἐν τῷ πρώτῳ τῶν ἐν
							σφυγμοῖς αἰτίων. <span class="milestone">243</span>οὔκουν ἔτι χρὴ <br class="lb"/>μηκύνειν περί
							γε τούτων, ἀλλ’ ἐπὶ τὰ συνεχῆ τοῦ λόγου μεταβάντας <br class="lb"/>ἑξῆς τοῖς εἰρημένοις
							διορίζεσθαι τὰς τὴν ψύξιν ἐργασαμένας <br class="lb"/>αἰτίας, τοσαύτας κατὰ γένος οὔσας ὅσαι περ
							αἱ <br class="lb"/>θερμαίνουσαι. καὶ γὰρ ἀὴρ ψυχρὸς ἔξωθεν προσπεσὼν, ὥσπερ <br class="lb"/>οὖν καὶ ὕδωρ
							ψυχρὸν, ἢ λουτρὸν, ἢ φάρμακον ἐπαλειφθὲν <br class="lb"/>τῷ σώματι ψύχει, ἢ καὶ μακρά τις ἡσυχία
							καὶ οἷον 
<a class="pb" href="#pb226" id="pb226">[p. 226]</a>
 φωλεία ψυχρότερον ἐργάζεται τὸ σῶμα· καὶ τῶν εἴσω
							μεταλαμβανομένων, <br class="lb"/>ὅτ’ ἂν ἀναπνεόμενος ἀὴρ ψυχρὸς ὢν, καὶ <br class="lb"/>τροφὴ φλεγματώδης
							καὶ φάρμακόν τι φύσει ψυχρὸν, ὕδατός <br class="lb"/>τε ψυχροῦ χρῆσις ἄμετρος· ἔκ τε τῶν παθῶν
							τῆς ψυ<span class="milestone">121</span>χῆς <br class="lb"/>ὁ πολυχρόνιος φόβος, ἔκ τε τῶν ἐν τῷ
							σώματι περιεχομένων <br class="lb"/>χυμῶν ὅσοι ψυχροὶ τὴν κρᾶσιν ἡσυχάζοντες πρότερον ἐκινήθησαν
							<br class="lb"/>νῦν, ἢ ὅλως ἰσχνότεροί πως ἐγένοντο τῶν θερμῶν. <br class="lb"/>διορίζεσθαι δ’ αὐτὰ κατὰ
							μέρος ἀνάλογον τοῖς εἰρημένοις <br class="lb"/>εἴη ἐπὶ τῶν θερμαινόντων αἰτίων. δὶς γὰρ ὑπὲρ τῶν
							ὁμοίων <br class="lb"/>λέγειν οὐκ ἀναγκαῖον. ἡ μὲν δὴ κατὰ μέγεθός τε καὶ μικρότητα <br class="lb"/>τροπὴ
							τῶν σφυγμῶν ὑπὸ τοιούτων τε καὶ τοσούτων <br class="lb"/>αἰτίων ἀποτελεῖται, πρὸς γοῦν τὴν φύσιν
							αὐτοῦ τοῦ πράγματος, <br class="lb"/>ἐπεὶ πρός γε τὴν ἡμετέραν διάγνωσιν ἔτ’ ἐνδεῖ, πολλάκις
							<br class="lb"/>γὰρ ἡ μὲν ἀρτηρία διαστέλλεται μέγιστον, ὅσον ὑπ’ αὐτῇ, ἀποκρύπτεται <br class="lb"/>δ’ ἢ
							κωλύεται τὸ μέγεθος τῆς διαστολῆς διὰ τὸ πλῆθος, <br class="lb"/>ἢ τὸ τάχος, ἢ τὴν σκληρότητα τῶν
							περικειμένων, ἢ προκειμένων <br class="lb"/>σωμάτων. αὕτη μὲν γὰρ ἡ οὐσία τῶν μεγάλων τε <br class="lb"/>καὶ
							μικρῶν σφυγμῶν κατὰ τὸν κύκλον τῆς ἀρτηρίας συνίσταται, 
<a class="pb" href="#pb227" id="pb227">[p. 227]</a>
 τοῦ μήκους ἴσου
							φυλαττομένου διὰ παντὸς, οὐ μὴν φαίνεταί <br class="lb"/>γ’ ἴσον, ἀλλ’ ἀποκρύπτεταί τι μέρος
							αὐτοῦ. καὶ λέλεκται μὲν <br class="lb"/>οὖν ἤδη περὶ τούτου κᾀν τῷ δευτέρῳ τῶν ἐν σφυγμοῖς
							αἰτίων. <br class="lb"/>εἰρήσεται δὲ καὶ νῦν ὅσον εἰς τὰ παρόντα χρηστὸν ἀναμνήσεως <br class="lb"/>ἕνεκεν.
						</p>
                  </section>
                  <section id="body-1-1-3" class="div textpart chapter level4">
                    <p class="p autofirst">Τῆς ἀρτηρίας τὸ μὲν ὕψος ἀναλόγως ἀεὶ <br class="lb"/>τῷ πλάτει διαστέλλεται. κατακρύπτεται δὲ ἢ
							κωλύεται πολλάκις <br class="lb"/>ὑπὸ τῶν περικειμένων τε καὶ προσκειμένων σωμάτων <br class="lb"/>ἤτοι
							σύμπασα ἡ κίνησις ἢ μοῖρά γέ τις αὐτῆς, καὶ τοῦτο τὸ <br class="lb"/>κωλυόμενον ἤτοι κατὰ τὸ
							βάθος μᾶλλον, ἢ κατὰ τὸ πλάτος, <br class="lb"/>ἢ κατὰ τὸ συναμφότερον ὡσαύτως φαίνεται. ὅταν μὲν
							οὖν <br class="lb"/>ἀδιάγνωστος ὡς πρὸς τὴν ἡμετέραν ἁφὴν ἡ κίνησις ᾖ, καθ’ <br class="lb"/>ὅλον μὲν τὸ ζῶον
							συμβάντος τούτου, ὡς μηδαμόθι μηδεμίαν <br class="lb"/>ἀρτηρίαν φαίνεσθαι κινουμένην, ἀσφυξία τὸ
							πάθημα προσαγορεύεται, <br class="lb"/>κατὰ μὲν τὴν ἀλήθειαν οὐδέποτε ἐν ζῶντι σώματι
							<br class="lb"/>γινομένη, κινεῖται γὰρ ἡ καρδία διαπαντὸς ἅμα ταῖς <br class="lb"/>ἀρτηρίαις ἁπάσαις, ὡς
							μέντοι πρὸς τὴν ἡμετέραν ἁφὴν ἔξωθεν <br class="lb"/>ἐπιβαλλομένην πολλάκις εὑρισκομένη.
							πρόκεινται γὰρ 
<a class="pb" href="#pb228" id="pb228">[p. 228]</a>
 δὴ τοῦ τῶν ἀρτηριῶν σώματος πάντως μὲν ὑμένες τέ τινες
							<br class="lb"/>καὶ δέρμα, πολλαχόθι δὲ καὶ πιμελὴ καὶ σὰρξ ὑφ’ ὧν οὐ μόνον <br class="lb"/>ἀποκρύπτεσθαι
							τὸν σφυγμὸν, ἀλλὰ καὶ κωλύεσθαι συμβαίνει. <br class="lb"/>τελέως μὲν οὖν ἀποκρυπτομένης τῆς
							κινήσεως, εἰ μὲν <br class="lb"/>ἐν ἅπασι τοῖς μέρεσι τῶν ἀρτηριῶν ἁπασῶν τοῦτο συμβαίνῃ, <br class="lb"/>τὸ
							πάθος ἀσφυξίαν ὀνομάζουσιν, εἰ δὲ κατὰ μὲν τινὰ μέρη <br class="lb"/>φαίνοιτο κινούμενα, τὰ δὲ
							μὴ, κατὰ τὸ μῆκος ἐν τούτῳ διαφορὰν <br class="lb"/>ἴσχουσιν οἱ σφυγμοί. καὶ δὴ καὶ καλοῦνται
							μακροὶ <br class="lb"/>μὲν οἷς ἂν τὸ τῆς αἰσθητῆς κινήσεως μῆκος ὑπὲρ τὸ κατὰ <br class="lb"/>φύσιν, βραχεῖς
							δὲ οἷς ἂν ἔλαττον τοῦ κατὰ φύσιν, οἷς δ’ <br class="lb"/>ἴσον τῷ κατὰ φύσιν σύμμετροι. τοσοῦτον
							γὰρ ἀεὶ φαίνεται <br class="lb"/>τῆς κινήσεως τῶν ἀρτηριῶν <span class="milestone">244</span>ὅσον ἐπιτρέπει τὰ προβεβλημένα <br class="lb"/>σώματα. καὶ διὰ τοῦτο τοῖς μὲν παχέσι βραχεῖς οἱ
							<br class="lb"/>σφυγμοὶ, τοῖς δ’ ἰσχνοῖς μακροὶ, καθάπερ καὶ τοῖς εὐσάρκοις <br class="lb"/>τε καὶ
							συμμέτροις σύμμετροι φαίνονται. καὶ αὐτῆς μέντοι <br class="lb"/>τῆς φαινομένης κινήσεως οὐκ ἀεὶ
							ὁμοίως κωλύεται τῷ <br class="lb"/>βάθει τὸ πλάτος, ἀλλ’ ἐπειδὰν μὲν αἱ κατὰ τὰ πλάγια χῶραι
							<br class="lb"/>τῶν ἀρτηριῶν ἤτοι πιμελῆς, ἢ σαρκὸς, ἢ ἀτμῶν, ἢ ὑγρῶν 
<a class="pb" href="#pb229" id="pb229">[p. 229]</a>
 ὦσι πλήρεις,
							τὸ δ’ ἐπικείμενον ἄνωθεν δέρμα καὶ μηδὲν αὐτὰς <br class="lb"/>βαρύνῃ, τοῦ πλάτους ἡ κίνησις
							ἀμαυροῦται μόνον, καὶ <br class="lb"/>μᾶλλον, εἰ σφοδρὸς ὁ σφυγμὸς εἴη καὶ μέγας ὅσον ἐφ’ ἑαυτῷ.
							<br class="lb"/>ἐπειδὰν δὲ καθαραὶ μὲν αἱ παρακείμεναι χῶραι, ῥυσσὸν <br class="lb"/>δ’ ᾖ τὸ ἐπικείμενον
							αὐταῖς δέρμα, τοῦ βάθους ἡ κίνησις ἐν <br class="lb"/>τῷ τοιούτῳ σώματι πλέον ἀφανίζεται, καὶ
							μᾶλλον, εἰ μήτε <br class="lb"/>σφοδρὸς εἴη ὁ σφυγμὸς καὶ μέγας ὅσον ἐφ’ ἑαυτῷ. ὅταν <br class="lb"/>οὖν
							εὕρῃς μακρότερον τοῦ κατὰ φύσιν σφυγμὸν, εἰ μὲν καὶ <br class="lb"/>τὸ πλάτος αὐτοῦ καὶ τὸ βάθος
							εἴη συνηυξημένον, ἐπισκέπτου <br class="lb"/>πότερον ὁ ἄνθρωπος ἰσχνότερος ἑαυτοῦ γέγονεν, <br class="lb"/>ἢ
							θερμότερος, ἀφωρισμένης τῆς ἐπικτήτου κινήσεως. εἰ μὲν <br class="lb"/>γὰρ ἰσχνότερος εἴη
							γεγενημένος, εἰ μὲν ἐπὶ τοσοῦτον ἐφ’ <br class="lb"/>ὅσον καὶ ὁ σφυγμὸς μείζων, ἓν τοῦτο μόνον
							ἠλλοίωσεν αὐτὸν, <br class="lb"/>εἰ δ’ ἐπ’ ἔλαττον, οὐ μόνον τοῦτ’ ἐστὶν αἴτιον, ἀλλὰ <br class="lb"/>καὶ
							θερμότης, εἰ δ’ ἐν αὐτῷ μένοι τὰ τῆς τοῦ σώματος σχέσεως, <br class="lb"/>ἡ θερμότης ηὔξηται
							μόνον, εἰ δὲ καὶ παχύτερος εἴη γεγονὼς, <br class="lb"/>διπλάσιον ηὐξῆσθαι λογίζου τὴν θερμότητα.
							τὸ δ’ <br class="lb"/>ὑπὸ τίνος αἰτίας ηὔξηται διορίζεσθαι τοῖς ἔμπροσθεν εἰρημένοις. <br class="lb"/>εἰ
							μέντοι μακρότερος ὁ σφυγμὸς εἴη γεγονὼς καὶ ﻿
<a class="pb" href="#pb230" id="pb230">[p. 230]</a>
 πλατύτερος, μὴ μέντοι κατὰ
							τὴν αὐτὴν ἀναλογίαν εἰς ὕψος <br class="lb"/>ηὐξημένος, ἀλλὰ διαμένων σύμμετρος, ἐπὶ τοῖς
							προειρημένοις <br class="lb"/>διορισμοῖς ἔτι καὶ τοῦτ’ ἐξαίρετον ὑπάρχειν ἀναγκαῖον αὐτῷ,
							<br class="lb"/>ῥυσσότερον γεγονέναι τὸ κατὰ τῆς ἀρτηρίας ἄνωθεν ἐπικείμενον <br class="lb"/>δέρμα. καὶ εἰ
							καταστρέφοις τὸ κῶλον, ὥσθ’ ὅπερ ἄνωθεν <br class="lb"/>ἦν αὐτοῦ πρότερον εἶναι νῦν κάτωθεν,
							οὐδὲν οὕτως ἐκκεκολοῦσθαι <br class="lb"/>φανεῖται τὸ βάθος. οὗτοι μὲν οὖν οἱ δύο σφυγμοὶ
							<br class="lb"/>πρῶτοι πάντων εἰσὶ γεγραμμένοι κατὰ τὸ διάγραμμα τῶν <br class="lb"/>ἑπτὰ καὶ εἴκοσι σφυγμῶν
							ἐν τῷ προτέρῳ περὶ τῆς διαφορᾶς <br class="lb"/>αὐτῶν, ὃ περὶ τῶν κατὰ τὸ ποσὸν τῆς διαστολῆς ἐν
							ταῖς <br class="lb"/>τρισὶν ἅμα διαστάσεσι συνισταμένων ἐποιήσαμεν. ἑξῆς δὲ αὐτῶν <br class="lb"/>γέγραπται
							τρίτος ὁ κατὰ τὸ μῆκός τε καὶ τὸ πλάτος <br class="lb"/>ὑπερβάλλων τὸν κατὰ φύσιν, ἐν δὲ τῇ κατὰ
							βάθος διαστάσει <br class="lb"/>ταπεινὸς, ὃς καὶ σπανιάκις εὑρίσκεται. μεγάλως γὰρ ὑπὸ τῶν
							<br class="lb"/>ὑποκειμένων σωμάτων βαρυνομένης γίνεται τῆς ἀρτηρίας, ὅπερ <br class="lb"/>οὐκ ἄν ποτε
							συμβαίη χωρὶς τοῦ καὶ τὴν δύναμιν ἀσθενεστέραν <br class="lb"/>γενέσθαι καὶ τὸν χιτῶνα τῆς
							ἀρτηρίας ἐσχάτως μαλακὸν, <br class="lb"/>ὧν τὸ μὲν ἀτονώτερον τοῦ κατὰ φύσιν, τὸ δὲ μαλακὸν
							ἱκανῶς <br class="lb"/>ἐργάζεται τὸν σφυγμόν. ὥστε μετὰ μὲν τούτων γίνοιτ’ ἄν ποτε 
<a class="pb" href="#pb231" id="pb231">[p. 231]</a>

							μακρὸς ἅμα καὶ πλατὺς καὶ ταπεινὸς, ἄλλως δ’ οὐκ ἂν γένοιτο. <br class="lb"/>καὶ μὲν δὴ καὶ ὁπότε
							φαίνεται τοιοῦτον, οὐδὲ τότε <br class="lb"/>πολὺ τοῦ κατὰ φύσιν οὔτ’ ἐπὶ τὸ ταπεινότερον οὔτε
							ἐπὶ τὸ <br class="lb"/>πλατύτερον ἐξίσταται, οὐ γὰρ ἐγχωρεῖ κατὰ μὲν τὸ βάθος <br class="lb"/>ἐσχάτως
							βαρύνεσθαι τὴν ἀρτηρίαν, κατὰ δὲ τὸ πλάτος οὐδ’ <br class="lb"/>ὅλως, ὥσπερ γε οὐδ’ ἐπὶ πλεῖστον
							μὲν ὕψος ἀνέρχεσθαι, παντάπασι <br class="lb"/>δ’ ἐστενῶσθαι. πλέον μὲν γὰρ ἐπιδίδωσιν ὕψος ὡς
							<br class="lb"/>τὰ πολλὰ, καὶ μάλισθ’ ὅταν ᾖ σφοδρὸς ὁ σφυγμὸς, οὐ μὴν <br class="lb"/>εἰς τοσοῦτόν γε ὡς
							τὸν αὐτὸν ὑψηλότατόν τε ἅμα καὶ στενώτατον <br class="lb"/>ὑπάρχειν. εἰ μέντοι περιστραφείη κᾀπὶ
							τούτου σφυγμοῦ <br class="lb"/>τὸ κῶλον, ὡς τὰ τέως ὑπερκείμενα μέρη νῦν ὑποκείμενα
							<br class="lb"/>γενέσθαι, καὶ ἡ κατὰ τὸ βάθος αὐτῶν διάστασις ἐπίδοσιν ἕξει <br class="lb"/>καὶ οὐκ ἔτι
							φαίνεται ταπεινός. ἀλλ’ ὥσπερ μακρὸς καὶ πλατὺς, <br class="lb"/>οὕτω καὶ ὑψηλὸς, ὅπερ ἐστὶ
							μέγας. ὁ γὰρ κατὰ τὰς <br class="lb"/>τρεῖς διαστάσεις αὐξηθεὶς μέγας λέγεται. <span class="milestone">245</span>διοριστέον <br class="lb"/>οὖν ἐπ’ αὐτῷ πρὸς τοῖς εἰρημένοις καὶ τὰ τῶν
							πρώτων ἁπάντων <br class="lb"/>εἰρημένα. προσεπισκεπτέον δὲ καὶ εἰ τοῦ πλάτους ἀφαιρεῖ <br class="lb"/>τι
							περιστρεφομένου τοῦ κώλου. γίνεται γὰρ καὶ τοῦτ’ 
<a class="pb" href="#pb232" id="pb232">[p. 232]</a>
 ἐνίοτε, καὶ δηλοῖ πόσον
							ὑπὲρ τὴν τοῦ βάθους ἀναλογίαν ἔμπροσθεν <br class="lb"/>ἐπλατύνετο τὸ ἀγγεῖον. ὁ δ’ ἐπὶ τοῖσδε
							τέταρτος ὁ <br class="lb"/>μακρὸς ἅμα καὶ ὑψηλὸς καὶ σύμμετρος κατὰ τὸ πλάτος, ὅσον <br class="lb"/>μὲν ἐφ’
							ἑαυτοῦ πλατύς ἐστιν, ὥσπερ καὶ ὑψηλὸς, ἀλλὰ ὑπὲρ <br class="lb"/>τοῦ στενοχωρεῖσθαι κα<span class="milestone">122</span>τὰ τὰ πλάγια κεκολοῦσθαι τὴν εἰς <br class="lb"/>τοῦτο κίνησιν. ὅλως
							γὰρ ἐπειδὰν ἤτοι τὸ πλάτος ὑπὲρ τὴν <br class="lb"/>τοῦ βάθους ἀναλογίαν, ἢ τὸ βάθος ὑπὲρ τὴν τοῦ
							πλάτους ᾖ, <br class="lb"/>παραποδίζεται τὸ ἕτερον αὐτῶν ἤτοι διὰ πλῆθος, ἤ πάχος, <br class="lb"/>ἢ
							σκληρότητα τῶν προκειμένων σωμάτων, ἃ μεταξὺ τῆς ἀρτηρίας <br class="lb"/>ἐστὶ καὶ τῆς
							ἐπιβαλλομένης ἁφῆς. καὶ γὰρ καὶ ἡ ῥυσσότης <br class="lb"/>πλέονα τὰ ἐπικείμενα σώματα ποιεῖ,
							κατὰ τὰς ῥυτίδας <br class="lb"/>ἐνδιπλοῦσα τὸ δέρμα. ὥστε καὶ ὁ τοιοῦτος σφυγμὸς ἢ <br class="lb"/>ὄντως
							μέγας ὑπάρχων ἐμποδίζεται κατὰ τὸ πλάτος, ἢ φαίνεσθαι <br class="lb"/>μέγας δυνάμενος ἐπὶ
							λεπτότητος τοῦ σώματος, ὅμως <br class="lb"/>οὐ φαίνεσθαι, διότι κατὰ μίαν τῶν διαστάσεων
							ἐστενοχώρηται. <br class="lb"/>ὁ δὲ πέμπτος ἐν τῷ διαγράμματι γεγραμμένος ὁ μακρότερος <br class="lb"/>μὲν
							τοῦ κατὰ φύσιν, ἐν δὲ ταῖς ἄλλαις ταῖς δύο διαστάσεσι 
<a class="pb" href="#pb233" id="pb233">[p. 233]</a>
 σύμμετρος,
							ἰσχνότερον μὲν δηλοῖ ἑαυτοῦ τὸν ἄνθρωπον <br class="lb"/>γεγονέναι, τὸν σφυγμὸν δὲ ὅσον ἐφ’ ἑαυτῷ
							μικρότερον τοῦ <br class="lb"/>κατὰ φύσιν. ἐπειδὴ γὰρ ὁ μακρὸς σφυγμὸς ἢ διὰ μέγεθος
							<br class="lb"/>οἰκεῖον, ἢ διὰ λεπτότητα φαίνεται τοιοῦτος, οὐ μὴν νῦν γε <br class="lb"/>διὰ μέγεθος
							ἐγένετο μακρὸς, ἦν γὰρ ἂν οὕτω καὶ ὑψηλὸς ἅμα <br class="lb"/>καὶ πλατὺς, ἢ πάντως γε τὸ ἕτερον
							αὐτῶν ἀπολείπεται διὰ <br class="lb"/>λεπτότητα μακρὸς γεγονέναι. ἀλλ’ ἐπεὶ τοῖς ἰσχνοτέροις τοῦ
							<br class="lb"/>κατὰ φύσιν οἱ σφυγμοὶ μείζους φαίνονται, δῆλον ὡς στενώτερός <br class="lb"/>τε καὶ
							ταπεινότερος ὁ σφυγμός ἐστι τοῦ κατὰ φύσιν <br class="lb"/>ὅσον ἐφ’ ἑαυτῷ· εἰ δὲ ταῦτα, καὶ
							μικρότερος ὅσον ἐφ’ αὑτῷ. <br class="lb"/>ὁ δ’ ἐφεξῆς τῷδε γεγραμμένος ἕκτος ὁ μακρὸς καὶ
							ταπεινὸς <br class="lb"/>καὶ σύμμετρος κατὰ τὸ πλάτος, διὰ τὰς προειρημένας αἰτίας <br class="lb"/>ἥττων τοῦ
							κατὰ φύσιν ὑπάρχων, ὅσον ἐφ’ ἑαυτῷ διὰ λεπτότητα <br class="lb"/>φαίνεται μακρός. ἀλλὰ τοῦτο μὲν
							αὐτῷ κοινὸν πρὸς τὸν <br class="lb"/>πέμπτον· ἴδιον δ’ ἐξαίρετον κεκολοῦσθαι τὸ βάθος δι’ ἣν
							<br class="lb"/>ὀλίγον ἔμπροσθεν εἶπον αἰτίαν. ἕβδομος δ’ ἦν ἐν τῷ διαγράμματι <br class="lb"/>σφυγμὸς
							μακρὸς ἅμα καὶ στενὸς καὶ ὑψηλὸς, ὃς <br class="lb"/>ἐφαίνετ’ ἂν ὁμοίως τῷ πάντων πρώτῳ μέγας, μὴ
							τὸ πλάτος 
<a class="pb" href="#pb234" id="pb234">[p. 234]</a>
 ἐστενοχωρεῖτο. τὰ δὲ ἄλλα καὶ περὶ τοῦδε παραπλησίως τῷ
							<br class="lb"/>πρώτῳ πάντων δεῖ διορίζεσθαι. καὶ μὲν δὴ καὶ ὅσα κατὰ <br class="lb"/>τὸν τρίτον εἴρηται,
							καὶ ταῦτ’ ἐνταῦθα προστιθέναι, τὸ μήτε <br class="lb"/>πολλάκις φαίνεσθαι τὸν τοιοῦτον σφυγμὸν
							μήθ’ ὅταν φαίνηται, <br class="lb"/>πλεῖστον ὅσον ὑπερβάλλειν μὲν τοῦ συμμέτρου κατὰ <br class="lb"/>τὸ
							ὕψος, ἀπολείπεσθαι δὲ κατὰ τὸ πλάτος. ὁ δ’ ἐφεξῆς <br class="lb"/>αὐτῷ γεγραμμένος ὄγδοος ὁ
							μακρὸς ἅμα καὶ στενὸς καὶ σύμμετρος <br class="lb"/>κατὰ τὸ βάθος ὅτι μὲν μικρός ἐστι κατὰ τὴν
							οἰκείαν <br class="lb"/>οὐσίαν, εὔδηλον ἐκ τῶν ἐπὶ τοῦ πέμπτου προειρημένων· <br class="lb"/>ἰσχνοῦ δὲ τοῦ
							σώματος γενομένου φαίνεται μακρότερος. <br class="lb"/>τὸ δὲ ἴδιον ἐξαίρετον αὐτῷ παρὰ τὸν
							πέμπτον, ἡ <br class="lb"/>τοῦ πλάτους στενότης, ἐστενοχωρῆσθαι κατὰ τοῦτο δηλοῦσα <br class="lb"/>τὴν
							ἀρτηρίαν. ὁ δὲ ἔννατος σφυγμὸς ὁ μακρὸς καὶ στενὸς <br class="lb"/>καὶ ταπεινὸς ἔτι δὴ καὶ μᾶλλον
							ἐνδείκνυται μικρὸς μὲν ὢν <br class="lb"/>ὅσον ἐφ’ ἑαυτῷ, φαινόμενος δὲ μακρὸς δι’ ἔκτηξιν τοῦ
							σώματος. <br class="lb"/>ὡς ἐπὶ τὸ πολὺ δὲ αὐτῷ σύνεστιν ἀμυδρότης καὶ <br class="lb"/>σκληρότης. εἰ δὲ μήτε
							σκληρὸς ᾖ μήτ’ ἄγαν ἀμυδρὸς, ἐπὶ καταψύξει <br class="lb"/>τοιοῦτος ἀποτελεῖται. οὕτως μὲν οὖν
							ἅπαντες οἱ εἰρημένοι <br class="lb"/>νῦν ἐννέα σφυγμοὶ μακρότερον ἔχουσι τὸ μῆκος τοῦ ﻿
<a class="pb" href="#pb235" id="pb235">[p. 235]</a>
 κατὰ φύσιν, ἐξαλλάττονται δὲ κατὰ τὰς λοιπὰς δύο διαστάσεις. <br class="lb"/>
							<span class="milestone">246</span>οἱ δ’ ἐφεξῆς ἐννέα σύμμετροι κατὰ τὸ μῆκος ὄντες
							<br class="lb"/>ὑπαλλάττονται κατά τε τὸ βάθος καὶ τὸ πλάτος. ὁ μὲν <br class="lb"/>οὖν δέκατος ὑψηλὸς ἅμα
							καὶ πλατὺς φαινόμενος ἐφ’ ἑνὸς <br class="lb"/>μὲν ἀνθρώπου τῷ συμμέτρῳ παραβαλλόμενος ἀδύνατος
							συστῆναι, <br class="lb"/>πλὴν εἴ ποτε κατὰ τὸ σπάνιον ἡ θέσις ὅλη τῆς ἀρτηρίας
							<br class="lb"/>ἐξαλλάττοιτο, πρὸς δὲ τὸν ἁπλῶς σύμμετρον εἰ παραβάλλοιτο, <br class="lb"/>καὶ γενέσθαι
							δυνατός ἐστι. καὶ αἰτία τῆς γενέσεως <br class="lb"/>αὐτοῦ κατὰ τὴν τῆς διαπλάσεως ἰδιότητα.
							σύμπτωμα γάρ <br class="lb"/>ἐστιν ἀρτηρίας, ἑκατέρωθεν μὲν ὑπὸ βαθείᾳ σαρκὶ κρυπτομένης,
							<br class="lb"/>κατὰ δέ τι μέσον ὀλίγον ἐκκειμένης προπετοῦς. ὁ δὲ <br class="lb"/>ἑνδέκατος τοῦ
							προγεγραμμένου παραλλάττων ἑνὶ μόνῳ, τῷ βάθος <br class="lb"/>ἴσον ἔχειν τῷ κατὰ φύσιν, ἐκ
							περιττοῦ προσερχομένην ἔχει <br class="lb"/>τὴν τοῦτο ταπεινοῦσαν αἰτίαν. τὰ δ’ ἄλλα τῷ δεκάτῳ
							ταὐτά. <br class="lb"/>ὁ δὲ δωδέκατος ὁ πλατὺς καὶ ταπεινὸς ἐπὶ συμμέτρῳ μήκει,
							<br class="lb"/>περιστραφέντος τοῦ κώλου γίνεται. ἤτοι γὰρ φανεῖται πάντῃ <br class="lb"/>σύμμετρος ἢ μέγας.
							εἰ μὲν οὖν πάντη σύμμετρος φαίνοιτο, <br class="lb"/>δηλώσει τὸ μὲν ὕψος ἔμπροσθεν ἐπ’ ὀλίγον
							τεθλίφθαι, <br class="lb"/>τὸ δὲ πλάτος ἐκτετάσθαι διὰ μαλακότητα τῆς ἀρτηρίας· 
<a class="pb" href="#pb236" id="pb236">[p. 236]</a>
 εἰ
							δὲ μέγας, ἐπὶ πλεῖστον τεθλίφθαι τὸ ὕψος. ὁ δὲ ιγ΄ ὑψηλὸς <br class="lb"/>ἅμα καὶ σύμμετρος ἐν
							ταῖς λοιπαῖς δύο διαστάσεσιν <br class="lb"/>ὅμοια μὲν τῷ δεκάτῳ κατά τε τὴν φυσικὴν διάπλασιν
							ἀποτελεῖται <br class="lb"/>καὶ προσέτι τὴν τῆς κατὰ φύσιν θέσεως ἀλλοίωσιν. <br class="lb"/>ἐκ περιττοῦ δ’
							αὐτῷ πρόσεστι παρ’ ἐκεῖνον ἡ στενοχωρία τοῦ <br class="lb"/>πλάτους. ὁ δὲ ιδ΄ ὁ κατὰ τὰς τρεῖς
							διαστάσεις σύμμετρος <br class="lb"/>ὅτι μὲν τῷ κατὰ φύσιν ὁ αὐτὸς φαίνεται πρόδηλον· εἰ δὲ καὶ
							<br class="lb"/>ὄντως ἐστὶν ἴσος τῷ κατὰ φύσιν ἐκ τῆς τοῦ σώματος σχέσεως <br class="lb"/>διορίζεται. εἰ μὲν
							γὰρ ἰσχνότερος εἴη τοῦ κατὰ φύσιν, οὗτος ἂν <br class="lb"/>ὅσον ἐφ’ ἑαυτῷ μικρότερος ὢν ὁ
							σφυγμὸς ἴσος φαίνοιτο τῷ <br class="lb"/>συμμέτρῳ· εἰ δὲ παχύτερον εἴη τὸ σῶμα τοῦ κατὰ φύσιν, ὁ
							<br class="lb"/>σφυγμὸς ὅσον μὲν ἐφ’ ἑαυτῷ μέγας ἐστὶ, φαίνεται δὲ σύμμετρος <br class="lb"/>ὑπὸ πολυσαρκίας
							κολουόμενος· εἰ δὲ μήτ’ εἰς ἰσχνότητα <br class="lb"/>μήτ’ εἰς παχύτητα παραλλάττοι τὸ σῶμα,
							σύμμετρον ἐν τῷ <br class="lb"/>τοιῷδε τὸν σφυγμὸν ἀναγκαῖον οὐ φαίνεσθαι μόνον, ἀλλὰ <br class="lb"/>καὶ
							εἶναι. καὶ δέδεικταί γε ἡμῖν ἐν τῷ δευτέρῳ περὶ σφυγμῶν <br class="lb"/>διαγνώσεως ὅτι πρὸς
							τοῦτον οἱ ἄλλοι πάντες παραβαλλόμενοι <br class="lb"/>μεγάλοι καὶ μικροὶ καὶ μακροὶ καὶ βραχεῖς
							καὶ πλατεῖς 
<a class="pb" href="#pb237" id="pb237">[p. 237]</a>
 καὶ στενοὶ καὶ ὑψηλοὶ καὶ ταπεινοὶ λέγονται. ὁ δὲ
							πεντεκαιδέκατος <br class="lb"/>ὁ ταπεινὸς μὲν κατὰ τὸ βάθος, σύμμετρος δὲ ταῖς <br class="lb"/>λοιπαῖς δύο
							διαστάσεσιν, ὁ αὐτός ἐστιν τῷ προγεγραμμένῳ <br class="lb"/>τεσσαρεσκαιδεκάτῳ κατὰ πάντα, πλὴν
							ὅσα τὸ βάθος αὐτοῦ <br class="lb"/>τέθλιπται. ὥσθ’ ὅσα ἐπ’ ἐκείνου προείρηται, ταῦτα κᾀπὶ
							<br class="lb"/>τούτου χρὴ δοκεῖν εἰρῆσθαι. μεμνῆσθαι δὲ περὶ τῶν τοιούτων <br class="lb"/>ἁπάντων προσήκει,
							τὸ δὲ καταστρεφομένον τοῦ κώλου μηκέτι <br class="lb"/>φαίνεσθαι ταπεινόν. ὁ δὲ ἑκκαιδέκατος ὁ
							σύμμετρος μὲν ἐν <br class="lb"/>τῷ μήκει, στενὸς δὲ καὶ ὑψηλὸς, ἤτοι κατὰ τὴν τῆς διαπλάσεως
							<br class="lb"/>ἰδιότητα γίνεται φύσιν τοιοῦτος, ἢ κατὰ τὸ πλάτος, ἐπὶ <br class="lb"/>τῇ κατὰ τὰ πλάγια
							θλίψει τῶν ἀρτηριῶν. ὁ δὲ ιζ΄ σύμμετρος <br class="lb"/>μὲν κατὰ τὸ μῆκός τε καὶ βάθος, ἐν δὲ τῇ
							λοιπῇ διαστάσει <br class="lb"/>στενὸς, ὅτι μὲν στενοχωρεῖται κατὰ τὰ πλάγια πρόδηλον ἐκ <br class="lb"/>τῆς
							τοῦ βάθους συμμετρίας, τὰ δ’ ἄλλα πάντα κᾀπὶ τούτου <br class="lb"/>τοῖς κατὰ τὸν ιδ΄ τε καὶ
							πεντεκαιδέκατον ὡσαύτως ἔχει. ὁ δὲ <br class="lb"/>ιη΄ ὁ σύμμετρος μὲν κατὰ τὸ μῆκος, στενὸς δὲ
							καὶ ταπεινὸς, <br class="lb"/>κατὰ μὲν τὴν οἰκείαν οὐσίαν μικρός ἐστι, φαίνεται δὲ τῷ <br class="lb"/>μήκει
							σύμμετρος ἐπ’ ἰσχνότητα. συλλήβδην γὰρ εἰπεῖν ὅταν 
<a class="pb" href="#pb238" id="pb238">[p. 238]</a>
 ὑπὲρ τὴν τοῦ βάθους
							τε καὶ τοῦ πλάτους ἀναλογίαν ἐκταθῇ <br class="lb"/>τὸ μῆκος, <span class="milestone">123</span>ἰσχνότητα τοῦ σώματος ἐνδείκνυται, οὐ μὴν <br class="lb"/>ὅταν γε μειωθῇ παρὰ τὴν ἀναλογίαν τοῦ
							βάθους, εὐσαρκίαν <br class="lb"/>σημαίνει, ἀλλ’ ἤτοι φυσικήν τινα διάπλασιν ἢ θέσιν τῆς
							<br class="lb"/>ἀρτηρίας ἀνώμαλον. <span class="milestone">247</span>ὁ δὲ ιθ΄ βραχὺς καὶ πλατὺς
							καὶ <br class="lb"/>ὑψηλὸς ἤτοι φύσει φαίνεται τοιοῦτος ἐπὶ διαπλάσεως ἰδιότητα <br class="lb"/>ἢ κατὰ τὸ
							πάθος ἐν τῇ θέσει διαστρεφομένης τῆς ἀρτηρίας. <br class="lb"/>καὶ εἰκοστὸς δὲ κατὰ μὲν τὰς ἄλλας
							δύο διαστάσεις ὁ <br class="lb"/>αὐτὸς τῷ ιθ΄ φαινόμενος, ἐν δὲ τῷ βάθει σύμμετρος. ἐξαίρετον,
							<br class="lb"/>ὡς ἐπ’ ἐκείνου προείρηται, τὸ κεκολοῦσθαι τὸ ὕψος <br class="lb"/>ἔχει. ὁ δὲ κα΄ ὁ βραχὺς
							καὶ πλατὺς καὶ ταπεινὸς ἐπὶ τοῖς αὐτοῖς <br class="lb"/>αἰτίοις ἔτι κᾀκεῖνα προσλήψεται τὰ πλατὺν
							ἅμα καὶ <br class="lb"/>ταπεινὸν ἀπεργαζόμενα τὸν σφυγμόν. ὡσαύτως δὲ ὁ κβ΄ ὁ <br class="lb"/>βραχὺς ἅμα καὶ
							ὑψηλὸς καὶ σύμμετρος κατὰ τὸ πλάτος ἐπὶ <br class="lb"/>ταῖς αὐταῖς αἰτίαις προσλήψεται τὰ
							ποιοῦντα σύμμετρον ἐν <br class="lb"/>τῷ πλάτει καὶ ὑψηλὸν σφυγμὸν, ὥσπερ γε καὶ ὁ κγ΄ ὁ βραχὺς
							<br class="lb"/>μὲν κατὰ τὸ μῆκος, ἐν δὲ ταῖς λοιπαῖς δύο διαστάσεσι σύμμετρος, <br class="lb"/>εἰς τὰς
							αὐτὰς αἰτίας ἀναχθήσεται. ὁ δὲ κδ΄ ἐξαίρετον 
<a class="pb" href="#pb239" id="pb239">[p. 239]</a>
 ἐπὶ ταῖς αὐταῖς αἰτίαις
							προσλήψεται τὴν ταπεινοῦσαν τὸ ὕψος <br class="lb"/>αἰτίαν. οὕτως δὲ καὶ οἱ ἐφεξῆς δύο κατὰ τὸν
							αὐτὸν τρόπον εἰς <br class="lb"/>τὰς προειρημένας αἰτίας ἀναχθήσονται, μεμνημένων ἡμῶν ὡς <br class="lb"/>ἂν
							ἐν οἷς σφυγμοῖς ἀπολείπεται τὸ μῆκος τῆς κατὰ τὸ βάθος καὶ <br class="lb"/>κατὰ τὸ πλάτος
							ἀναλογίας, ἐν τούτοις ἤτοι φυσικῇ διαπλάσει τὴν <br class="lb"/>αἰτίαν ἀνατιθέναι προσῆκεν, ἢ
							διαστρόφῳ θέσει τῆς ἀρτηρίας. <br class="lb"/>εἴρηται δὲ κᾀπειδὰν ὑπερέχῃ τὸ μῆκος τῆς κατὰ τὸ
							πλάτος, <br class="lb"/>ἢ τὸ βάθος ἀναλογίας, ἤτοι κεκολοῦσθαι τὸ ἕτερον αὐτῶν <br class="lb"/>μόνον ὑπὸ
							στενοχωρίας ἢ καὶ τὸ ἕτερον ηὐξῆσθαι, καὶ ὡς <br class="lb"/>τὸ μὲν κεκολοῦσθαι πολλάκις
							συμπίπτει, τὸ δὲ ηὐξῆσθαι σπανιάκις, <br class="lb"/>ἐπὶ μὲν τοῦ πλάτους, ὅταν βαρύνηται τὸ ὕψος
							ἐπὶ <br class="lb"/>μαλακῷ τῷ χιτῶνι τῆς ἀρτηρίας, εὐθὺς δὲ καὶ ὡς οὐδὲ σφοδρὸς <br class="lb"/>ὁ τοιοῦτός
							ἐστι σφυγμὸς, ἐπὶ δὲ τοῦ βάθους, ὅταν στενοχωρῆται <br class="lb"/>μὲν τὸ πλάτος, ὁ σφυγμὸς δὲ ᾖ
							σφοδρός τε ἅμα <br class="lb"/>καὶ μέγας ὅσον ἐφ’ ἑαυτῷ. λοιπὸς δὲ ἐπὶ πᾶσιν ὁ κζ΄ ἐστὶν <br class="lb"/>ὁ
							βραχὺς καὶ στενὸς καὶ ταπεινὸς, ὅσπερ δὴ καὶ μικρός <br class="lb"/>ἐστιν, ἤτοι φαινόμενος
							τοιοῦτος ἢ κατὰ τὴν ἑαυτοῦ φύσιν <br class="lb"/>ὑπάρχων. ἃ γὰρ ἐπὶ τοῦ πρώτου πάντων διώρισται
							τοῦ <br class="lb"/>μεγάλου, ταῦτα κᾀπὶ τούτου διορίζεσθαι χρή. κατὰ φύσιν ﻿
<a class="pb" href="#pb240" id="pb240">[p. 240]</a>
 μὲν γὰρ
							ἐχούσης τοῦ σώματος τῆς σχέσεως, ὁ τοιοῦτος σφυγμὸς <br class="lb"/>οὐ μόνον φαίνεται μικρὸς,
							ἀλλὰ καὶ ὄντως ἐστί· παχυτέρας <br class="lb"/>δὲ γενομένης, εἰ μὲν ὅσον περ ἑαυτοῦ παχύτερος ὁ
							ἄνθρωπος <br class="lb"/>ἐγένετο, τοσούτῳ καὶ ὁ σφυγμὸς μικρότερος, εἴη ἂν <br class="lb"/>οὕτω γε σύμμετρος
							μὲν ὅσον ἐφ’ ἑαυτῷ, διὰ δὲ παχύτητα τοῦ <br class="lb"/>σώματος ἐλάττων τοῦ κατὰ φύσιν
							φαινόμενος· εἰ δὲ πλέονι <br class="lb"/>παχύτερος ἤπερ ὁ σφυγμὸς μικρότερος, μείζων ἂν εἴη τοῦ
							<br class="lb"/>κατὰ φύσιν ὁ τοιοῦτος σφυγμὸς ὅσον ἐφ’ ἑαυτῷ· εἰ δ’ <br class="lb"/>ἔλαττον παχύτερος ἤπερ ὁ
							σφυγμὸς μικρότερος, ἐλάττων ἂν <br class="lb"/>εἴη τοῦ κατὰ φύσιν ὁ τοιοῦτος ὅσον ἐφ’ ἑαυτῷ.
							λεπτοτέρου <br class="lb"/>μέντοι τοῦ σώματος ὄντος ἤπερ ὁ σφυγμὸς φαίνοιτο μικρὸς, <br class="lb"/>ἔσται
							μὲν καὶ οὗτος τῇ φύσει μικρὸς, ἀλλ’ ἔλαττον φαίνεται <br class="lb"/>μικρὸς ἢ ὄντως ἐστίν. ἡ γὰρ
							ἰσχνότης τοῦ σώματος εἰς ὅσον <br class="lb"/>ἐξέστη τοῦ κατὰ φύσιν εἰς τοσοῦτον μέγεθος αὐτῷ
							προσδίδωσι <br class="lb"/>φαντασίαν. ἃ δ’ ἐπὶ τοῦ μικροῦ τε καὶ μεγάλου σφυγμοῦ <br class="lb"/>διώρισται,
							ταῦτα κᾀπὶ τῶν ἄλλων ἁπάντων διορίζεσθαι <br class="lb"/>χρὴ, γινώσκοντας ὡς κᾀκείνων ἕκαστος
							ἤτοι μικρὸς, ἢ μέγας, <br class="lb"/>ἢ σύμμετρός ἐστιν ὅσον ἐφ’ ἑαυτῷ. καὶ τρεῖς οὗτοι
							<br class="lb"/>σφυγμοὶ κατὰ τὸ ποσὸν τῆς διαστολῆς εἰσὶν ὡς πρὸς τὴν 
<a class="pb" href="#pb241" id="pb241">[p. 241]</a>
 φύσιν αὐτοῦ
							τοῦ πράγματος. φαίνονται δ’ ἑπτὰ καὶ κ΄ διὰ <br class="lb"/>πάχος ἢ λεπτότητα τοῦ σώματος, ἢ
							ῥυσσοτέρου τοῦ δέρματος, <br class="lb"/>ἢ στενοχωρίαν ἀνώμαλον τῶν περὶ ταῖς ἀρτηρίαις χωρίων,
							<br class="lb"/>ἢ διαπλάσεως ἰδιότητα. χρὴ τοίνυν ἕκαστον ὅστις μὴ <br class="lb"/>μέχρι λόγου ψιλοῦ
							μετέρχεται, ἀλλ’ ἐπ’ αὐτῶν τῶν ἔργων <br class="lb"/>ἀσκεῖν προαιρεῖται, μεμνημένον ἁπάντων ὧν
							νῦν δὴ πέπαυμαι <br class="lb"/>λόγων, <span class="milestone">248</span>ἐπειδὰν ἐπισκέπτηταί
							τινα τῶν κατὰ τὸ <br class="lb"/>ποσὸν τῆς διαστολῆς συνισταμένων σφυγμῶν, πρῶτον μὲν
							<br class="lb"/>ἐπισκοπεῖσθαι τίς ἐστι τῶν ἑπτὰ καὶ εἴκοσιν, εἶθ’ ἑξῆς αὐτοῦ <br class="lb"/>χωρίσαντα τὰς
							διὰ τὰ παρακείμενα σώματα γινομένας ἀλλοιώσεις <br class="lb"/>ἐξευρεῖν εἴτε σύμμετρός ἐστιν,
							εἴτε μέγας, εἴτε <br class="lb"/>μικρὸς, εἶθ’ ἑξῆς τὰς διαθέσεις ὑφ’ ὧν τοιοῦτος ἐγένετο.
							<br class="lb"/>διδάσκουσι γὰρ αὗται τά τε προγεγονότα καὶ τὰ μέλλοντα, <br class="lb"/>οἷον εὐθέως ἐπὶ τοῦ
							μακροῦ καὶ στενοῦ καὶ ταπεινοῦ, παραδείγματος <br class="lb"/>γὰρ ἕνεκα τὸν λόγον ἐπὶ τούτου
							διδάξομεν· ὅτι μέν <br class="lb"/>ἐστιν ὅσον ἐφ’ ἑαυτῷ μικρὸς εὔδηλον ἐκ τοῦ τὴν μὲν κατὰ
							<br class="lb"/>κύκλον αὐτοῦ μεμειῶσθαι διάστασιν, ηὐξῆσθαι δὲ τὴν κατὰ <br class="lb"/>μῆκος. εἰ γὰρ ὑπὸ
							δυοῖν αἰτίων ὁ κύκλος τῆς διαστολῆς ἐλάττων <br class="lb"/>φαίνεται, διά τε πολυσαρκίαν καὶ ὅτι
							μικρότερος ὄντως 
<a class="pb" href="#pb242" id="pb242">[p. 242]</a>
 ὁ σφυγμὸς ἐγένετο, νυνὶ δὲ οὔκ ἐστι πολυσαρκία, πάντως
							<br class="lb"/>γὰρ ἂν μόνον οὐδὲν ηὔξητο τοῦ μήκους, ἀλλὰ καὶ ἐμεμείωτο, <br class="lb"/>δῆλον ὡς κατὰ τὴν
							οἰκείαν οὐσίαν ὁ σφυγμὸς μικρὸς ἐγένετο. <br class="lb"/>ὁπότ’ οὖν κεχώρισται τὸ παρὰ τὴν τοῦ
							σώματος σχέσιν ἐγγινόμενον <br class="lb"/>αὐτῷ φάντασμα τοῦ μήκους, ἐκ τῶν μικρῶν ὑπάρχοντι
							<br class="lb"/>κατὰ τὴν ἰδίαν οὐσίαν, ἑξῆς ἐπισκεψώμεθα διὰ τίνα <br class="lb"/>ποτ’ αἰτίαν ἐγένετο
							μικρός. μέγιστον δ’ εἰς τοσοῦτον συντελεῖ <br class="lb"/>τὸ διαγινώσκειν δύνασθαι τὸ ποσὸν τῆς
							τε μικρότητος καὶ <br class="lb"/>τοῦ μήκους. ἤτοι γὰρ ὀλίγῳ τινὶ τοῦ κατὰ φύσιν ἐγένετο
							μικρότερος, <br class="lb"/>ἢ πολλῷ, ἢ ὡς ἂν εἴποι τις μετρίῳ, καὶ δὴ καὶ <br class="lb"/>κατὰ τὸ μῆκος ἢ
							ὀλίγον, ἢ μέτριον, ἢ πολὺ τῶν κατὰ φύσιν <br class="lb"/>ὑπερβάλλει. ἔστω δὴ τὸ ἕτερον ἐπὶ
							πλεῖστον μὲν εἰς μῆκος ἐκτεταμένος, <br class="lb"/>ἐπὶ πλεῖστον δὲ καὶ μικρότητος ἥκων, τουτέστι
							<br class="lb"/>στενὸς καὶ ταπεινός· ὁ τοιοῦτος σφυγμός ἐστι μὲν τῇ φύσει <br class="lb"/>πολὺ μικρότερος ἢ
							φαίνεται, ὑπάρχει δ’ αὐτῷ τὸ μὲν φαίνεσθαι <br class="lb"/>τοιοῦτος δι’ ὑπερβάλλουσαν ἰσχνότητα,
							τὸ δὲ εἶναι <br class="lb"/>φύσει μικρότερον διὰ τὰς μικροτέρας γεννώσας αἰτίας, ψύξιν,
							<br class="lb"/>ἀτονίαν, ἰσχνότητα. τίς οὖν ἐκ τούτων ἐστὶν, ἢ τίνες ποιήσασαι <br class="lb"/>τὸν νῦν
							φαινόμενον σφυγμὸν μακρὸν καὶ στενὸν καὶ 
<a class="pb" href="#pb243" id="pb243">[p. 243]</a>
 ταπεινόν; λέλεκται μὲν ἤδη καὶ
							πρόσθεν ὡς ἀχώριστόν ἐστι <br class="lb"/>σημεῖον τῆς μὲν σκληρότητος τῶν ἀρτηριῶν ὁ σκληρὸς
							σφυγμὸς, <br class="lb"/>τῆς δὲ ἀῤῥώστου δυνάμεως ὁ ἀμυδρὸς, ὅσπερ δὴ καὶ ἄτονός <br class="lb"/>τε καὶ
							ἄῤῥωστος ὀνομάζεται, καθάπερ γε καὶ ὁ ἐναντίος <br class="lb"/>αὐτῷ σφοδρὸς καὶ εὔτονος καὶ
							εὔρωστος. ἀλλ’ ἐπὶ τοῦ προκειμένου <br class="lb"/>σφυγμοῦ κᾀκεῖνο χρὴ γινώσκειν, ὡς ἐξ ἀνάγκης
							ἐστὶν <br class="lb"/>ἀμυδρός. οὐδέποτε γὰρ ἐσχάτως μικρὸς γίνεται σφυγμὸς εὐρωστούσης
							<br class="lb"/>δυνάμεως· ἡ μέντοι σκληρότης οὐκ ἐξ ἀνάγκης <br class="lb"/>σύνεστι. περὶ δὲ τῆς ψύξεως οὐχ
							ἁπλῶς εἰπεῖν ἐγχωρεῖ, ἀλλὰ <br class="lb"/>χρὴ πρῶτον μὲν γινώσκειν ὡς ἕτερον μέν τί ἐστι τὸ
							ἐψῦχθαι <br class="lb"/>τὴν καρδίαν ἅμα ταῖς ἀρτηρίαις, ἕτερον δὲ τὸ ψύχεσθαι, καὶ <br class="lb"/>ὡς τὸ μὲν
							ἐψῦχθαι κεκακῶσθαι τὴν δύναμίν ἐστι, τὸ δὲ ψύχεσθαι <br class="lb"/>τὴν χρείαν ἠλλοιῶσθαι. πάνυ
							δ’ ἀκριβῶς χρὴ προσέχειν <br class="lb"/>τῷ λεγομένῳ τὸν νοῦν, εὖ εἰδότας ὡς οὐ μόνον εἰς τὰς
							<br class="lb"/>διὰ τῶν σφυγμῶν προγνώσεις, ἀλλὰ καὶ τὰς ἄλλας σχεδὸν <br class="lb"/>ἁπάσας οὐδέν ἐστιν
							αὐτοῦ χρησιμώτερον. εἴρηται δ’ ἅπας <br class="lb"/>ὁ λόγος οὗτος ἐκ τοῦ γινώσκειν τὴν οὐσίαν τῆς
							δυνάμεως, <br class="lb"/>ὑπὲρ ἧς ἐν μὲν τῇ περὶ τῶν ἐν τοῖς σφυγμοῖς αἰτίων πραγματείᾳ <br class="lb"/>διὰ
							τὸ μηδεμίαν ἀνάγκην εἶναι παρελίπομεν εἰπεῖν, 
<a class="pb" href="#pb244" id="pb244">[p. 244]</a>
 ἐνταυθοῖ δὲ, πρὸς
								<span class="milestone">124</span>γὰρ ἐπιστήμην ἀκριβῆ τῶν λεχθησομένων <br class="lb"/>ἡ
							γνῶσις αὕτη συντελεῖ, καιρὸς εἶναί μοι δοκεῖ διελθεῖν, <br class="lb"/>οὔτ’ ἐνταῦθα μετὰ τῶν
							οἰκείων ἀποδείξεων, ἑτέρωθι <br class="lb"/>γὰρ εἴρηται μακρότερον, ἀλλ’ ὅσον ἐν κεφαλαίῳ ῥηθὲν
							εἰς τὰ <br class="lb"/>ἐνεστῶτα νῦν χρηστόν. </p>
                  </section>
                  <section id="body-1-1-4" class="div textpart chapter level4">
                    <p class="p autofirst"><span class="milestone">249</span>Ἡ οὐσία τῆς δυνάμεως ἑκάστου τῶν μορίων <br class="lb"/>ἐν τῇ
							καθ’ ἕκαστον αὐτῶν εὐκρασίᾳ τέτακται. τότε γὰρ <br class="lb"/>ἐπιτελεῖ τὸ ἴδιον ἔργον εὐρώστως,
							ὅταν εὐκρατότατον ᾖ. καὶ <br class="lb"/>μέντοι καὶ κακῶς ἐργάζεται δύσκρατον γενόμενον, καὶ εἰς
							τοσοῦτόν <br class="lb"/>γε κακῶς εἰς ὅσον δύσκρατον. οὕτως οὖν καὶ αὐτὸ <br class="lb"/>τὸ τῆς καρδίας σῶμα
							ψυχθὲν μὲν ἢ θερμανθεν, ἢ ὑγρανθὲν <br class="lb"/>ἢ ξηρανθὲν ἀμέτρως εἰς ὅσον δύσκρατον ἐγένετο,
							καὶ τοὺς <br class="lb"/>σφυγμοὺς εἰς τοσοῦτον ἀμυδροὺς ἀποτελεῖ. καὶ τοῦτο μέν <br class="lb"/>ἐστιν αὐτῷ
							βεφλάφθαι τὴν δύναμιν· τὸ δὲ ὁμιλεῖν ἤτοι τῷ <br class="lb"/>περιεχομένῳ κατὰ τὰς κοιλίας ἑαυτῆς
							αἵματι καὶ πνεύματι <br class="lb"/>θερμοτέρῳ πολὺ τοῦ κατὰ φύσιν, ἢ τῷ κατὰ τὸ περικάρδιον
							<br class="lb"/>σκέπασμα, ἢ τὸν πνεύμονα, ἢ καὶ αὐτῷ τῷ περικαρδίῳ καὶ <br class="lb"/>τῷ πνεύμονι, τὴν
							χρείαν ἐστὶ μόνον ὑπηλλάχθαι χωρὶς τοῦ ﻿
<a class="pb" href="#pb245" id="pb245">[p. 245]</a>
 βεβλάφθαι τὴν δύναμιν. ὡσαύτως
							δὲ κᾀν τῷ κατεψῦχθαί τε <br class="lb"/>καὶ ψύχεσθαι κατὰ μὲν αὐτὸ τὸ σῶμα τῆς καρδίας
							ἐπικρατοῦντος <br class="lb"/>ἐν τῇ κράσει τοῦ ψυχροῦ ψυχροῦ στοιχείου βλάβη τῆς δυνάμεως,
							<br class="lb"/>κατὰ δὲ τὸν περικάρδιον χιτῶνα καὶ τὸν πνεύμονα <br class="lb"/>καὶ τὸ κατὰ τὰς κοιλίας
							αὐτῆς αἷμα καὶ τὸ πνεῦμα τῆς <br class="lb"/>χρείας ἔκλυσις, αἱ δ’ ὑγρότητες καὶ ξηρότητες αἱ μὲν
							κατ’ <br class="lb"/>αὐτὸ τῆς καρδίας τὸ σῶμα βλάβαι τῆς δυνάμεώς εἰσιν, αἱ <br class="lb"/>δὲ κατά τι τῶν
							ὁμιλούντων οὐκ ἐξαλλάττουσι τὴν χρείαν. <br class="lb"/>αἱ μὲν γὰρ εὐκρασίαι κατὰ τὰ τέτταρα
							γίνονται στοιχεῖα, <br class="lb"/>αἱ δὲ τῆς χρείας ἐπιτάσεις τε καὶ ἀνέσεις ἐν τῷ θερμῷ καὶ
							<br class="lb"/>ψυχρῷ μόνοις. ὅταν οὖν εἰς ἔσχατον ἐκλύσεως ἥκῃ τὰ τῆς <br class="lb"/>χρείας, ἐψυγμένων
							ἰσχυρῶς τῶν ὁμιλούντων τῇ καρδίᾳ σωμάτων, <br class="lb"/>ἀνάγκη πᾶσα καὶ αὐτὸ τὸ σῶμα τῆς
							καρδίας ἴσχειν <br class="lb"/>δυσκράτως, ὅπερ ἐστὶν οὐδὲν ἄλλο τοῦ τὴν δύναμιν ἀῤῥωστοτέραν
							<br class="lb"/>γίνεσθαι. καὶ διὰ τοῦτ’ ἔλεγον ἀδύνατον εἶναι <br class="lb"/>τῆς ψύξεως ἁπλῶς εἰπεῖν. οὐ
							γὰρ ὥσπερ ἐπὶ μόνῃ καταπτώσει <br class="lb"/>δυνάμεως, ἢ ὀργάνων σκληρότητι μόνῃ, γίνεταί ποτε
							<br class="lb"/>μικρότερος ὁ σφυγμὸς, οὕτω καὶ διὰ κατάψυξιν μόνην, ὡς 
<a class="pb" href="#pb246" id="pb246">[p. 246]</a>
 εἴρηται νῦν,
							οὐ τῆς καταψύξεως ἀκουομένης ἐπὶ τῆς κατὰ τὴν <br class="lb"/>χρείαν ἐκλύσεως· οὐ γὰρ ἐνδέχεταί
							ποτε τὴν καρδίαν εἰς τὸ <br class="lb"/>καταψύχεσθαι μὲν σφοδρῶς ἀφῖχθαι, μὴ κατεψῦχθαι δὲ καὶ
							<br class="lb"/>αὐτήν. ἐναργέστατα δ’ ἂν ὃ λέγω μάθοις, εἰ πειραθείης ποτὲ <br class="lb"/>τῶν ἐν
							ὁδοιπορίαις ἀποθνησκόντων ἐπὶ κρύει καρτερῷ. πάντες <br class="lb"/>μὲν γὰρ εὐθέως ἅμα τῷ ψυχρὸν
							ἐκπνεῖν τὸν ἀέρα καὶ <br class="lb"/>τὸν σφυγμὸν ἴσχουσι μικρότερον, οὐ μὴν μικρότατόν γε οὐδεὶς
							<br class="lb"/>αὐτῶν ἴσχει, πρὶν εἰς ἔσχατόν γε ἀφικέσθαι καταψύξεως, ἡνίκ’ <br class="lb"/>οὐ μόνον ἡ
							χρεία τέτραπται τῆς τῶν σφυγμῶν γενέσεως, ὅπερ <br class="lb"/>ἐξ ἀρχῆς ὑπῆρχεν αὐτοῖς, ἀλλὰ καὶ
							ἡ δύναμις ἀῤῥωστεῖ, μηκέτι <br class="lb"/>φυλαττομένης ἐν τῇ καρδίᾳ τῆς φυσικῆς εὐκρασίας. καὶ
							<br class="lb"/>ἀθρόως γε τοῦτ’ αὐτοῖς εἴωθεν ὡς τὸ πολὺ συμβαίνειν, οὐ <br class="lb"/>κατὰ βραχὺ, καθάπερ
							ἐν ἄλλαις διαθέσεσιν, ὧν ἐστι μία καὶ <br class="lb"/>ἡ νῦν προκειμένη, καθ’ ἣν ἅμα τε μικρὸς ὁ
							σφυγμὸς φαίνεται <br class="lb"/>καὶ στενὸς καὶ ταπεινὸς ἐν νοσήμασι χρονίοις. οἱ γὰρ οὕτω
							<br class="lb"/>διακείμενοι τὸν μὲν κίνδυνον οὐχ ἧττον ἐφεδρεύοντα τῶν ἐν <br class="lb"/>ὁδοιπορίαις
							ἔχουσιν, οὐ μὴν ἐξαίφνης γε μικρὸς αὐτοῖς ὁ <br class="lb"/>σφυγμὸς, ἀλλὰ κατὰ βραχὺ γίνεται
							μαραινομένοις· ἓν γὰρ 
<a class="pb" href="#pb247" id="pb247">[p. 247]</a>
 καὶ τοῦτ’ εἶδός ἐστι μαρασμοῦ τὸ πρὸς τοῦ Φιλίππου
							καλούμενον <br class="lb"/>γῆρας ἐκ νόσου. ὡς ὅ γε περιφρυγὴς μαρασμὸς οὐ διὰ <br class="lb"/>ψύξιν, ἀλλὰ
							δι’ ἀῤῥωστίαν μόνην δυνάμεως ἀσθενεῖς καὶ μικροὺς <br class="lb"/>ἀποτελεῖ τοὺς σφυγμούς.
								<span class="milestone">250</span>διορίζεται δὲ τοῦ προτέρου <br class="lb"/>τῷ τε τάχει τῆς
							κινήσεως καὶ τῇ πυκνότητι καὶ τῇ <br class="lb"/>σκληρότητι καὶ τῷ πυρώδει τῆς θερμότητος. ἀλλὰ
							περὶ μὲν <br class="lb"/>τούτων οὐ τοῦ νῦν ἐνεστῶτος λόγου διελθεῖν· ἐπὶ δὲ τὸ <br class="lb"/>προκείμενον
							ἐπάνειμι. ὁ μικρὸς καὶ στενὸς καὶ ταπεινὸς σφυγμὸς <br class="lb"/>ὁ ἐπὶ πλέον ἐξεστηκὼς τοῦ κατὰ
							φύσιν ἐν ταῖς τρισὶ <br class="lb"/>διαστάσεσιν, ἐπειδὰν μὲν ἄνευ σκληρότητος φαίνηται τοιοῦτος,
							<br class="lb"/>ὑπὸ τίνων γίνεται καὶ πόσων αἰτίων αὐτάρκως διήρηται· <br class="lb"/>ἐπειδὰν δὲ μετὰ
							σκληρότητος, εὐθὺς μὲν καὶ ταύτῃ σύνεστιν <br class="lb"/>ἤτοι γ’ ὁ ἀμυδρὸς σφυγμὸς ἢ ὁ μέσος
							ἀμυδροῦ καὶ σφοδροῦ, <br class="lb"/>ὁ μήτ’ ἀνατρέπων τὴν ἁφὴν μήτ’ ἀνατρεπόμενος ὑπ’ αὐτῆς,
							<br class="lb"/>μεμνημένων γε ἡμῶν ὡς καθ’ ἕτερον τρόπον οὐδείς ἐστι μέσος <br class="lb"/>ἀμυδροῦ καὶ
							σφοδροῦ· δηλοῦται δ’ ἐπικροτεῖν ἐν τῷ σώματι <br class="lb"/>διάθεσις ἡ σκληρὰν ἀποτελοῦσα τὴν
							ἀρτηρίαν. τοῦτο <br class="lb"/>δ’ ἐστὶν ἤτοι ξηρότης, ἢ πῆξις ὑπὸ ψύξεως, ἢ τάσις· ξηρότης
							<br class="lb"/>μὲν ἐν τοῖς καυσωδεστάτοις πυρετοῖς, ὅταν κακοήθως χρονίσωσιν, 
<a class="pb" href="#pb248" id="pb248">[p. 248]</a>
 καὶ
							μάλιστα τῷ περιφρυγεῖ μαρασμῷ καὶ τισιν εἴδεσι <br class="lb"/>μελαγχολικῶν τε καὶ τεταρταίων
							πυρετῶν· πῆξις δ’ ἐκ ψύξεως <br class="lb"/>ἐπί τε τοῦ ψυχροῦ πόσεσιν ἀκαίροις ἢ ἀμέτροις, ἢ
							λουτροῖς <br class="lb"/>ὁμοίοις, ἐπί τε ταῖς ψυχούσαις ὀπώραις ἀκαίροις ἢ ἀμέτροις, <br class="lb"/>ἢ ὅλως
							ὅσα τὸ ψυχρὸν φλέγμα γεννᾷν πέφυκεν ἱκανῶς, ὅν <br class="lb"/>περ ὑαλώδη χυμὸν ὁ Πραξαγόρας
							ὀνομάζειν εἴωθεν· τάσις δὲ <br class="lb"/>κατά γε τὰς σπασμώδεις διαθέσεις καὶ τὰς μεγάλας
							φλεγμονάς. <br class="lb"/>ἐν δὲ τοῖς σκίῤῥοις καὶ πῆξις καὶ τάσις γίνεται τῶν ἀρτηριῶν.
							<br class="lb"/>συμβαίνει δὲ τὸ τοιοῦτον ἐφ’ ἥπατι μάλιστα καὶ σπληνί. ἐπὶ <br class="lb"/>τούτοις γὰρ τοῖς
							σπλάγχνοις οἱ σφυγμοὶ σαφέστατα καὶ συνεχέστατα <br class="lb"/>σκληροὶ φαίνονται, μάλιστα μὲν
							σκιῤῥουμένοις, ἤδη <br class="lb"/>δὲ κᾀν ταῖς μεγάλαις φλεγμοναῖς. ἀλλὰ τὰ μὲν τοιαῦτα πάθη
							<br class="lb"/>καὶ διὰ τῆς ἁφῆς ἔστι γνωρίσαι καὶ δι’ οὔρων καὶ διαχωρημάτων <br class="lb"/>καὶ τοῦ
							χρώματος, ὅλου τε τοῦ σώματος καὶ τῆς γλώττης, <br class="lb"/>ἤδη δὲ καὶ διὰ τῆς ἰδέας τῶν
							πυρετῶν· ὅσαι δ’ ἄλλαι <br class="lb"/>διαθέσεις τὸν σφυγμὸν σκληρὸν ἀποτελοῦσιν, αἱ μὲν ἐξ
							ἁμαρτημάτων <br class="lb"/>προσφάτων ἐξαιφνίδιον ἴσχουσι τὴν γένεσιν, αἱ δ’ <br class="lb"/>ἄλλαι πᾶσαι
							κατὰ βραχύ. τὰ δ’ ἁμαρτήματα τὰ τὰς τοιαύτας 
<a class="pb" href="#pb249" id="pb249">[p. 249]</a>
 ἐργαζόμενα διαθέσεις οἴνου
							πόσις ἄκαιρός ἐστι καὶ ψυχροῦ, <br class="lb"/>πολλάκις δὲ καὶ ὀπῶραι ψύχουσαι καὶ ψυχρὸν
							λουτρόν. διαγνώσῃ <br class="lb"/>δὲ τὴν μὲν ἀπ’ οἴνου βλάβην, ὅταν ἐξαιφνίδιον ὁ σφυγμὸς <br class="lb"/>μὴ
							μόνον ᾖ σκληρὸς, ἀλλὰ καὶ μείζων καὶ θάττων γένηται <br class="lb"/>καὶ σφοδρότερος, τὰς δὲ ἄλλας
							κοινῇ μὲν ἁπάσας οἴνου <br class="lb"/>διακρινεῖς τῷ μήτε μέγεθος αὐταῖς προσγίνεσθαι μήτε
							σφοδρότητα <br class="lb"/>μήτε τάχος, ἰδίᾳ δ’ ἑκάστην ἔστιν ὅτε μὲν ἐπιφανεστέρως, <br class="lb"/>ἔστιν
							ὅτε δὲ ἀμαυροτέρως τε καὶ στοχαστικωτέρως· <br class="lb"/>ἐπιφανεστέρως μὲν, ὅταν καὶ σύμπτωμά
							τι συμπαρέπηται τῶν <br class="lb"/>ὀπώραις ἕπεσθαι πεφυκότων, λέγω δὲ ἐμφύσωσιν γαστρὸς, <br class="lb"/>ἢ
							δῆξιν διαφθαρέντων, ἢ θλίψιν τινὰ κατὰ τὸν στόμαχον, ἢ <br class="lb"/>παραφροσύνην, ὡς ἐπὶ ταῖς
							οἰνώδεσιν ὀπώραις, ἢ ἔμετον, ἢ <br class="lb"/>διαχώρησιν ὑγροτέραν τε καὶ πλείονα. ταῦτα μέν γε
							οὐδὲ διὰ <br class="lb"/>σημείων, ἀλλ’ ἄντικρυς αὐτὴν τὴν οὐσίαν τῶν ἐδηδεσμένων
							<br class="lb"/>ἐνδείκνυται. ὅταν δὲ μήτε τούτων τι παρῇ μήτε τῶν ἀπ’ <br class="lb"/>οἴνου σημείων, ὕδωρ
							ψυχρόν ἐστι τὸ τὴν βλάβην ἐργασάμενον <br class="lb"/>ἤτοι ποθὲν ἢ οὐ προσηκόντως ἐν αὐτῷ
							λουσαμένοις. εἰς δὲ <br class="lb"/>τὴν ἀσφαλεστέραν ἐπὶ τούτων ἁπάντων ἀπόφασιν οἱ τῶν
							<br class="lb"/>φοβουμένων τε καὶ ἀγωνιώντων σφυγμοὶ μέγιστον γνώρισμα. ﻿
<a class="pb" href="#pb250" id="pb250">[p. 250]</a>
 καὶ εἰ
							τοῖς εἰρημένοις ἔμπροσθεν ὕστερον ἐπά<span class="milestone">125</span>γοις ἀεὶ
							<br class="lb"/>τοῦτο, ὅτι ἠτάκτησεν ἡ νόσος, βεβαιοτέραν τε καὶ θαυμασιωτέραν <br class="lb"/>ἐργάζεται τὴν
							πρόῤῥησιν, ὥστ’ ἐνίοτε τοὺς ἀκούοντας <br class="lb"/>ἀπιστεῖν καὶ νομίζειν οὐκ ἐκ τῶν σφυγμῶν
							εἰρῆσθαί τι <br class="lb"/>τῶν τοιούτων, ἀλλ’ ἐξαγγείλαντός τινος τῶν εἰδότων τὸ
							<br class="lb"/>πλημμεληθὲν τῷ κάμνοντι. χρὴ δὲ προαψάμενον ἀκριβῶς τῶν <br class="lb"/>σφυγμῶν, <span class="milestone">251</span>εἶτα τὸ φανὲν ὑπὸ τῶν σημείων ἀποφηνάμενον <br class="lb"/>ἅπτεσθαι
							πάλιν ἐπισκοπούμενον εἰ τετάρακταί πως ὁ κάμνων. <br class="lb"/>εἰ μὲν γὰρ ὅλως μὴ ταραχθείη,
							σκόπει μή τινα τῶν προειρημένων <br class="lb"/>γνωρισμάτων ᾒ παρέλιπες, ἢ ὀρθῶς οὐκ ἐπεσκέψω·
							<br class="lb"/>εἰ δὲ ταραχθείη καί σοι δόξειεν ἀγωνιᾷν, ἢ φοβεῖσθαι, μὴ <br class="lb"/>παραχρῆμα πίστευε
							τῷ σημείῳ, πολλάκις γὰρ οὐχ ὑπὸ τοῦ <br class="lb"/>συνειδέναι τοιοῦτόν τι πεποιηκόσιν ἑαυτοῖς οἱ
							κάμνοντες <br class="lb"/>ἀγωνιῶσιν, ἀλλὰ φύσει πως ὄντες εὐπτόητοι. τούτοις μὲν <br class="lb"/>ὀλίγον
							ὕστερον ὁ σφυγμὸς καθίσταται, τοῖς δὲ ὄντως ἐργασαμένοις <br class="lb"/>εἰς ὅσον ἂν ἀποφαίνηταί
							τι περὶ αὐτοῦ, εἰς τοσοῦτον <br class="lb"/>καὶ ὁ τοῦ φόβου σφυγμὸς ἴδιος ὑπάρχει. πάντα δὲ τὰ
							εἰρημένα <br class="lb"/>νῦν ἁμαρτήματα τῶν καμνόντων ἤτοι τὰς φλεγμονὰς, 
<a class="pb" href="#pb251" id="pb251">[p. 251]</a>
 ἢ τοὺς
							σκίῤῥους, ἢ τὰς ξηρότητας, ἢ τὰς διὰ τὴν ψύξιν πήξεις <br class="lb"/>τῶν σπλάγχνων ἐπιτείνοντα
							τὴν ἀλλοίωσιν οἵαν εἰρήκαμεν <br class="lb"/>ἐργάζεται· κατὰ δὲ τὴν τῶν νεύρων ἀρχὴν εἴ τι τούτων
							<br class="lb"/>ἀποτελεσθείη, τὴν σπασμώδη διάθεσιν ἐργάζεται. καλῶ <br class="lb"/>δ’ ἐκείνας τὰς διαθέσεις
							ὅσαις ἐξ ἀνάγκης πρὸ τοῦ θανάτου <br class="lb"/>σπασμῶδές τι γίνεται σύμπτωμα. καὶ ἀποθνήσκουσί
							γε οἱ <br class="lb"/>τοιοῦτοι πάντες ἔτι θερμοὶ, ἔμπαλιν τοῖς συγκοπτομένοις. <br class="lb"/>οὗτοι μὲν γὰρ
							ἱκανῶς ὄντες ἤδη ψυχροὶ ζῶσιν ἔτι· οἷς δ’ ἡ <br class="lb"/>σπασμώδης διάθεσίς ἐστιν ἐν τῇ τῶν
							νεύρων ἀρχῇ, νεκροὶ κείμενοι <br class="lb"/>παντάπασιν ἐπιπλεῖστον διαμένουσι θερμοί. εἰσὶ μὲν
							<br class="lb"/>τῶν τοιούτων ἁπάντων οἱ σφυγμοὶ τῷ γεγυμνασμένῳ τὴν <br class="lb"/>ἁφὴν εὐθὺς ἐν τῇ πρώτῃ
							προσβολῇ τήν τε τάσιν ἐνδεικνύμενοι <br class="lb"/>καὶ τὴν οἷον σπασμώδη κίνησιν ἐμφαίνοντες. εἰ
							δέ τισι <br class="lb"/>τῶν τὸν προειρημένον ἐχόντων σφυγμὸν αἱ διαχωρήσεις γένωνται <br class="lb"/>πολλαὶ,
							συμβαίνει δὲ τοῦτο μάλιστα κατὰ τοὺς σκίῤῥους <br class="lb"/>τοῦ ἥπατος, οὐκ ἔτι τούτοις ὁ
							σφυγμὸς μακρός ἐστιν, <br class="lb"/>ἀλλ’ ἤτοι τῷ κατὰ φύσιν ἐν τῷ μήκει παραπλήσιος ἢ καὶ
							<br class="lb"/>βραχύτερος ἔτι. καὶ μὴν καὶ τοῦτο περὶ ἁπάντων τῶν σκληρῶν <br class="lb"/>τε ἅμα καὶ μικρῶν
							σφυγμῶν ἐπίστασθαι καλὸν, ὡς κλονώδεις 
<a class="pb" href="#pb252" id="pb252">[p. 252]</a>
 γίνονται τάχιστα, καὶ ὡς ὅσοι γ’
							οὐκ εἰσὶ κλονώδεις, ἤτοι δι’ <br class="lb"/>ἀῤῥωστίαν τῆς ζωτικῆς δυνάμεως, ἢ δι’ ἔκλυσιν τῆς
							χρείας, <br class="lb"/>ἢ δι’ ἄμφω συνελθόντα τὴν τοιαύτην κίνησιν οὐ προλαμβάνουσιν. <br class="lb"/>ὡς
							ὅταν γε καὶ ἡ χρεία δέηται μεγάλης διαστολῆς, <br class="lb"/>καὶ ὁ τόνος ὁ ζωτικὸς ἐργάζεσθαι
							δύνηται, μόνον δ’ ἀντιλέγῃ <br class="lb"/>τὸ σῶμα τῆς ἀρτηρίας, ὑπὸ σκληρότητος ἀδυνατοῦν εἰς
							μεγάλην <br class="lb"/>ἐξαίρεσθαι διαστολὴν, ὁ κλόνος ἐν τῇ τοιαύτῃ καταστάσει <br class="lb"/>γίνεται·
							ἄλλως δὲ ἀμήχανον γενέσθαι κλονώδη κίνησιν ἀρτηρίας. <br class="lb"/>ὥστε καὶ ὁ προκείμενος
							σφυγμὸς ἄκλονος μὲν φαινόμενος <br class="lb"/>ἢ ἄῤῥωστίαν ἐσχάτην τῆς δυνάμεως, ἢ τῆς χρείας
							μεγίστην <br class="lb"/>ἔκλυσιν ἐνδείκνυται, κλονώδης δὲ γενόμενος εὐθὺς μὲν <br class="lb"/>καὶ τόνου τι
							προειληφέναι δηλοῖ τὴν δύναμιν, εὐθὺς δὲ καὶ <br class="lb"/>τὴν χρείαν τῆς τῶν σφυγμῶν γενέσεως
							οὐκ εἰς ἔσχατον ἐκλελύσθαι. <br class="lb"/>καὶ μὲν δὴ καὶ μικρότητος οὐκ ἐπὶ πλεῖστον ἥκει,
							<br class="lb"/>ὥσπερ ὁ προκείμενος σφυγμὸς ἥκειν ἐλέγετο. κατὰ δὲ τὸν <br class="lb"/>αὐτὸν τρόπον εἰ καὶ
							χωρὶς κλόνου μακρότερος μὲν εἴη τοῦ <br class="lb"/>κατὰ φύσιν ὁ σφυγμὸς, στενώτερος δὲ καὶ
							ταπεινότερος, οὐ <br class="lb"/>μὴν ἐπὶ πλεῖστόν γε καθ’ ἕκαστον αὐτῶν ἀποκεχωρηκὼς τοῦ
							<br class="lb"/>κατὰ φύσιν, ἀλλ’ ἐπ’ ὀλίγον ἐπισκέπτεσθαι προσήκει, πότερα 
<a class="pb" href="#pb253" id="pb253">[p. 253]</a>
 σκληρὸς
							ὢν οὐκ ἔτι κλονώδης, ἢ ὅλως οὐ μετέχει σκληρότητος. <br class="lb"/>εἰ μὲν γὰρ σκληρὸς ὢν ἄκλονος
							εἴη, ψύξιν, ἢ ἀῤῥωστίαν <br class="lb"/>δυνάμεως, ἢ τὸ συναμφότερον ἐνδείκνυται, διορίζεσθαι δ’
							<br class="lb"/>ἐκ τῶν παρεπομένων· ὅτῳ μὲν γὰρ ἐπὶ καταψύξει μόνῃ τοιοῦτος <br class="lb"/>ὁ σφυγμός ἐστιν,
							εὐθὺς καὶ βραδύτης αὐτῷ καὶ ἀραιότης <br class="lb"/>συνυπάρχει· ὅτῳ δ’ ἐπ’ ἀσθενείᾳ δυνάμεως, ἡ
							ἀμυδρότης <br class="lb"/>ἀχώριστος. ἀλλ’ εἰ μὲν τὰ τῆς χρείας ἄτρεπτα διεφυλάττετο, <br class="lb"/>τοσούτῳ
							τοῦ κατὰ φύσιν ὁ σφυγμὸς ἔσται θάττων τε καὶ <br class="lb"/>πυκνότερος ὅσον ἡ μικρότης
							ἐξετράπετο τοῦ συμμέτρου. εἰ <br class="lb"/>δ’ ὅσῳ περ ἡ δύναμις ἀῤῥωστοτέρα, τοσούτῳ καὶ ἡ τῆς
							χρείας <br class="lb"/>ἔκλυσις, ὅμοιος τῷ κατὰ φύσιν ὁ σφυγμὸς φανεῖται κατ’ ἀμφοτέρας <br class="lb"/>τὰς
							διαφορὰς <span class="milestone">252</span>καὶ οὔτε θάττων οὔτε βραδύτερος, <br class="lb"/>οὔτε
							πυκνότερος οὔτε ἀραιότερος· εἰ δὲ θάτερον <br class="lb"/>ὑπερέχει, κατὰ τὴν τῆς ὑπεροχῆς
							ἀναλογίαν, ὡς ἔμπροσθεν <br class="lb"/>εἴρηται. εἰ δὲ ἅμα τε σκληρὸς εἴη καὶ κλονώδης, τὰς μὲν
							αὐτὰς <br class="lb"/>ἐνδείξεται διαθέσεις ὑφ’ ὧν ἔμπροσθεν ἐλέγομεν ἀποτελεῖσθαι <br class="lb"/>τὸν
							σκληρὸν σφυγμὸν, οὐ μὴν οὔτε ἄτονον, ὡς ἐπ’ <br class="lb"/>ἐκείνων τὴν δύναμιν, οὔτε ἐκλελύσθαι
							τὴν χρείαν· εἰς ὅσον δὲ <br class="lb"/>ἑκάτερον αὐτῶν βεβλαμμένον, ἐπὶ μὲν τῆς δυνάμεως ἡ κατὰ
								
<a class="pb" href="#pb254" id="pb254">[p. 254]</a>
 σφοδρότητά τε καὶ ἀμυδρότητα δηλώσει διαφορὰ σὺν τῷ <br class="lb"/>ποσῷ τοῦ
							κλόνου, ἐπὶ δὲ τῆς χρείας ἡ κατὰ τάχος τε καὶ <br class="lb"/>πυκνότητα, κᾀνταῦθα σὺν τῷ ποσῷ τοῦ
							κλόνου, τὰ δ’ ἄλλα <br class="lb"/>ἐκ τῶν προειρημένων συντεκμαίρεσθαι· ὡσαύτως δὲ κᾂν μήτ’
							<br class="lb"/>ὀλίγῳ μήτε πολλῷ τοῦ κατὰ φύσιν ἐξίστηται κατὰ τὰς τρεῖς <br class="lb"/>διαφορὰς, ἀλλὰ
							μετρίως πως καὶ μέσως, ἐκ τῶν εἰρημένων <br class="lb"/>διαιρεῖσθαι. πολλάκις δ’ ἐπὶ τῶν τοιούτων
							σφυγμῶν, λέγω <br class="lb"/>δὲ τῶν ὀλίγῳ τινὶ τοῦ κατὰ φύσιν εἰς μῆκός τε καὶ στενότητα
							<br class="lb"/>καὶ ταπεινότητα τὴν μεταβολὴν ἐσχηκότων, οὐ μόνον <br class="lb"/>οὐδέν τι φαίνεται
							σκληρότητος, ἀλλὰ καὶ μαλακότης αὐτοῖς <br class="lb"/>σύνεστιν ἐπιφανής. καὶ γίνεται μὲν καὶ
							τῇδε διὰ τὰς αὐτὰς <br class="lb"/>κατὰ γένος αἰτίας, ἐξαλλάττεται δὲ τῷ ποσῷ καθ’ ἑκάστην.
							<br class="lb"/>εἴτε γὰρ διὰ τὴν τῆς δυνάμεως ἀσθένειαν ἐλάττων ὁ σφυγμὸς <br class="lb"/>ἀποτελοῖτο τοῦ
							συμμέτρου, μείζων ἡ βλάβη δηλοῦται τῆς δυνάμεως, <br class="lb"/>εἴτε διὰ τὴν τῆς χρείας ἔκλυσιν,
							ἐπιπλέον ἥκειν καὶ <br class="lb"/>ταύτην κακώσεως. εἰς ὅσον γὰρ ἡ μαλακότης τοῦ χιτῶνος
							<br class="lb"/>ἑτοιμοτέρα πρὸς τὸ μέγεθος τῆς διαστολῆς ἐστιν, εἰς τοσοῦτο <br class="lb"/>τὴν μικρὸν
							ἐργαζομένην τὸν σφυγμὸν αἰτίαν ἐπιτετάσθαι δηλώσει. <br class="lb"/>τῆς μὲν οὖν κατὰ τὴν δύναμιν
							ἀῤῥωστιᾶς τὸ ποσὸν ﻿
<a class="pb" href="#pb255" id="pb255">[p. 255]</a>
 αὐτάρκως ἐδηλοῦτο διὰ τοῦ ποσοῦ τῆς ἀμυδρότητος· ἐξ
							<br class="lb"/>ἐπιμέτρου δ’ ἂν εἴη καὶ τὸ νῦν εἰρημένον. ἡ δὲ τῆς χρείας <br class="lb"/>ἔκλυσις εἰς ὅσον
							ἥκει κακώσεως ἐκ μόνων τῶν εἰρημένων <br class="lb"/>σημείων εὑρίσκεται, περὶ ὧν εἰρήσεταί τι καὶ
							διὰ τῶν <br class="lb"/>ἐφεξῆς, ὅταν ἐπιπλέκωμεν ἀλλήλοις τὰ γένη τῶν σφυγμῶν. <br class="lb"/>νυνὶ γὰρ οὐ
							τοῦθ’ ἡμῖν τὸ προκείμενον, ἀλλὰ περὶ τοῦ <br class="lb"/>κατὰ τὸ ποσὸν τῆς διαστολῆς
							ἐγχειρήσαντες λέγειν ἠναγκάσθημεν <br class="lb"/>ἐφάψασθαι καὶ τῶν ἄλλων. αὖθις οὖν ἐπὶ τὸ
							<br class="lb"/>προτεθὲν ἐξ ἀρχῆς ἐπανέλθωμεν, ἐπὶ τὰ λοιπὰ γένη μεταβαίνοντες. <br class="lb"/>οὐδὲν γὰρ
							οἶμαι δεῖν ἔτι τοὺς ἄλλους ὁμοίως <br class="lb"/>ἐπανέρχεσθαι σφυγμοὺς ἐκ τοῦ διαγράμματος, ἀλλὰ
							κατὰ <br class="lb"/>τὴν αὐτὴν μέθοδον ἣν νῦν ἐπὶ τοῦ μακροῦ καὶ στενοῦ καὶ <br class="lb"/>ταπεινοῦ
							πεποιήμεθα, καὶ περὶ τῶν ἄλλων ἑκάστου διορίζεσθαι, <br class="lb"/>πρῶτον μὲν ἀποχωρίζοντας ὅσα
							διὰ τὴν τοῦ <br class="lb"/>σώματος σχέσιν ἐξαλλάττονται κατὰ μῆκος, ἢ πλάτος, ἢ <br class="lb"/>βάθος, ὡς
							μὴ μεγάλοι μόνον, ἢ μικροὶ φαίνεσθαι· δεύτερον <br class="lb"/>δὲ τὰς αἰτίας ἐπισκεπτομένους δι’
							ἃς ἤτοι μείζονες <br class="lb"/>τοῦ κατὰ φύσιν ἢ μικρότεροι γίνονται. περὶ μὲν δὴ τοῦ 
<a class="pb" href="#pb256" id="pb256">[p. 256]</a>
 κατὰ τὸ ποσὸν τῆς διαστολῆς γένους τῶν σφυγμῶν αὐτάρκως <br class="lb"/>εἴρηται πρός
							γε τὰ <span class="milestone">126</span>παρόντα. </p>
                  </section>
                  <section id="body-1-1-5" class="div textpart chapter level4">
                    <p class="p autofirst">Περὶ δὲ τῆς εἰς τάχος τε καὶ βραδύτητα <br class="lb"/>μεταβολῆς αὐτῶν, ὅπερ ἰδιαίτατόν ἐστι
							γένος αὐτῆς τῆς κινήσεως <br class="lb"/>τῶν ἀρτηριῶν, ἑξῆς ἂν εἴη ῥητέον. ἀρκτέον δὲ κᾀνταῦθα
							<br class="lb"/>πάλιν ἀπὸ τοῦ διαστείλασθαι τὴν ὁμωνυμίαν. λέγεται <br class="lb"/>δὴ ταχὺς σφυγμὸς ὁ μὲν ὡς
							πρὸς τὸν σύμμετρον, ὁ <br class="lb"/>δὲ ὡς πρὸς ὁντιναοῦν τὸν ἐπιτυχόντα. καὶ μὲν δὴ καὶ αὐτὸς
							<br class="lb"/>ὁ σύμμετρος ὁ μὲν ἁπλῶς ἐστιν ὁ κατὰ τὴν ἀρίστην δηλονότι <br class="lb"/>φύσιν, ὁ δὲ καθ’
							ἕκαστον ἄνθρωπον ἀμέμπτως ὑγιαίνοντα. <br class="lb"/>κρίνεται δ’ οὗτος ἐν τῇ πρὸς τὸν ἁπλῶς
							σύμμετρον <br class="lb"/>παραβολῇ, καὶ διδάσκει τὴν κρᾶσιν ὁποία τίς ἐστιν. ὁ μὲν <br class="lb"/>οὖν
							θάττων θερμοτέραν, ὁ δὲ βραδύτερος ψυχροτέραν ἐνδείκνυται <br class="lb"/>τὴν κρᾶσιν. οὐ μὴν
							εὑρεῖν γ’ ἀκριβῶς ἔστι μόνην <br class="lb"/>εἰς τάχος καὶ βραδύτητα μεταβολὴν οὔτ’ ἐν τοῖς κατὰ
							φύσιν <br class="lb"/>οὔτ’ ἐν <span class="milestone">253</span>τοῖς οὐ κατὰ φύσιν ἔχουσι
							σώμασιν. ὁ γὰρ <br class="lb"/>θερμότερος τῆς ἁπλῶς συμμέτρου κράσεως εἰ θάττονα φαίνοιτο
							<br class="lb"/>τὸν σφυγμὸν ἔχων, ἐξ ἀνάγκης αὐτὸν ἔχει μείζονα, 
<a class="pb" href="#pb257" id="pb257">[p. 257]</a>
 ὅ τε τοῦ κατὰ
							φύσιν ἑαυτοῦ σφυγμὸν κατά τινα καιρὸν ἔχων <br class="lb"/>θάττονα καὶ μείζονα πάντως ἔχει. οὐ
							μὴν πυκνότερός γε <br class="lb"/>οὐδέτερος αὐτῶν ἐξ ἀνάγκης. ἐν γὰρ τῷ παραύξεσθαι τὴν
							<br class="lb"/>θερμασίαν ἐπὶ πλέον ἡ πυκνότης αὐτοῖς προσγίνεται. τῷ <br class="lb"/>τάχει τοίνυν ἐνίοτε
							μὲν καὶ τὸ μέγεθος, ἔστι δ’ ὅτε καὶ ἡ <br class="lb"/>πυκνότης σύνεστι, ὥσπερ αὖ πάλιν ἐνίοτε
							πυκνότης μόνον, <br class="lb"/>ὅταν ἀπολιπόντες τινὰ τὴν ἐνδεχομένην ἐν ἐκείνῳ τῷ καιρῷ
							<br class="lb"/>μεγίστην διαστολὴν ἔχοντα, μετὰ ταῦτ’ ἐπανελθόντες εὕρωμεν <br class="lb"/>ἴσον μὲν τὸ
							μέγεθος, ἐπιτεταμένον δὲ τὸ τάχος. ἐξ ἀνάγκης <br class="lb"/>γὰρ τῷ τοιούτῳ καὶ ἡ πυκνότης
							συνεπιτέταται. εἰ δὲ ἐκλελυμένην <br class="lb"/>τὴν χρείαν τῶν σφυγμῶν ἔχοντά τινα καταλιπόντες
							<br class="lb"/>ἐπανελθόντες εὕροιμεν εἰς τάχος ἐπιδεδωκότα τὸν σφυγμὸν, <br class="lb"/>οὐδὲ τότε μόνον εἰς
							τάχος ἐπέδωκεν, ἀλλὰ καὶ εἰς πυκνότητα <br class="lb"/>μὲν πάντως ἐγχωρεῖ καὶ εἰς μέγεθος, ἐπειδή
							περ ἡ τῆς χρείας <br class="lb"/>ἔκλυσις εἰς ἀραιότητα μὲν ἐναργέστερον, ἐφεξῆς δὲ εἰς βραδύτητα,
							<br class="lb"/>καὶ τρίτον εἰς μικρότητα τρέπει τὸν σφυγμόν. οὕτω <br class="lb"/>δὲ καὶ αἱ εἰς βραδύτητα
							μεταβολαὶ τῶν σφυγμῶν αἱ μὲν ἐκ <br class="lb"/>τοῦ κατὰ φύσιν εὐθὺς καὶ εἰς ἀραιότητα τρέπονται,
							πολλάκις <br class="lb"/>δὲ καὶ εἰς μικρότητα, ὅταν ἐπιπλέον ἡ χρεία μεμείωται· 
<a class="pb" href="#pb258" id="pb258">[p. 258]</a>
 αἱ
							δ’ ἐκ τῶν οὐ κατὰ φύσιν καταστάσεων αἱ μὲν ἐπὶ παρηυξημένῃ <br class="lb"/>τῇ χρείᾳ, πολλάκις μὲν
							μετὰ τῆς εἰς μικρότητα τροπῆς, <br class="lb"/>ἔστι δ’ ὅτε μετὰ τῆς ἀραιότητος, καί ποτε μετὰ τῆς
							εἰς <br class="lb"/>ἀμφότερα· αἱ δ’ ἐπὶ μεμειωμένῃ τῇ χρείᾳ μεταβολαὶ τῶν <br class="lb"/>σφυγμῶν εἰς
							βραδύτητα μετὰ ἀραιότητός τε καὶ μικρότητος γίνονται. <br class="lb"/>αὗται μὲν αἱ πρῶταί τε καὶ
							ἁπλούσταται τροπαὶ τῶν <br class="lb"/>σφυγμῶν εἰς τάχος καὶ βραδύτητα, καὶ τούτων αἰτίαι
							προηγούμεναί <br class="lb"/>τε καὶ προκατάρχουσαι κατὰ τὸν αὐτὸν τρόπον εὑρισκόμεναι <br class="lb"/>ταῖς
							ἐπὶ μεγέθους τε καὶ μικρότητος εἰρημέναις. αἱ δ’ ἐπίμικτοί <br class="lb"/>τε καὶ σύνθετοι τροπαὶ
							μετὰ σφοδρότητός τε καὶ ἀμυδρότητος <br class="lb"/>ἢ μαλακότητος συνίστανται. περὶ ὧν καὶ αὐτῶν
							ἐπισκέπτεσθαί <br class="lb"/>τε καὶ διορίζεσθαι προσήκει κατὰ τὴν αὐτὴν μέθοδον, <br class="lb"/>ἣν ἐν τῷ
							περὶ τοῦ μακροῦ καὶ στενοῦ καὶ ταπεινοῦ λόγῳ διήλθομεν, <br class="lb"/>ἕνεκα τοῦ γνῶναι διὰ τίνα
							τὴν αἰτίαν εἰς τάχος ἢ <br class="lb"/>βραδύτητα τὴν ἀλλοίωσιν ὁ σφυγμὸς ἐποιήσατο. δυνατὸν μὲν
							<br class="lb"/>γάρ ἐστιν, ὡς εἴρηται, διὰ τὴν χρείαν ἐπιταθεῖσαν εἰς τάχος <br class="lb"/>ἐπιδοῦναι τὸν
							σφυγμὸν, οὐκ ἀδύνατον δὲ καὶ διὰ τὴν μαλακότητα <br class="lb"/>τῆς ἀρτηρίας καὶ τὴν ἰσχὺν τῆς
							δυνάμεως. ἀλλ’ ὅταν 
<a class="pb" href="#pb259" id="pb259">[p. 259]</a>
 μὲν ἄτρεπτος ᾖ κατὰ μαλακότητα καὶ σκληρότητα καὶ
							σφοδρότητα <br class="lb"/>καὶ ἀμυδρότητα, διὰ τὴν χρείαν μόνην ᾖ ἀλλοίωσις· <br class="lb"/>ὅταν δὲ καὶ
							μετὰ τούτων τινὸς, ἐπισκέπτεσθαί τε καὶ διορίζεσθαι <br class="lb"/>προσήκει τὸ ἐπικρατοῦν
							αἴτιον, ὡς ἔμπροσθεν ἐδείκνυμεν, <br class="lb"/>οἷον εὐθέως εἰ μετὰ τοῦ θάττων εἶναι μαλακώτερος
							φαίνοιτο, <br class="lb"/>προσήκει σκοπεῖσθαι πότερον τοσούτῳ θάττων ὅσῳ <br class="lb"/>μαλακώτερος, ἢ
							πλέονι. εἰ μὲν γὰρ ὅσῳ περ μαλακώτερος <br class="lb"/>τοσούτῳ καὶ θάττων, ἐπὶ τῇ μαλακότητι μόνῃ
							τὴν ἀλλοίωσιν <br class="lb"/>ἔσχεν· εἰ δὲ πλέονι θάττων ἢ μαλακώτερος, οὐκ ἐπὶ <br class="lb"/>τῇ
							μαλακότητι μόνον, ἀλλὰ καὶ διὰ τὴν χρείαν ἐπιταθεῖσαν. <br class="lb"/>εἰ δ’ αὖ πλέονι
							μαλακώτερος ἤπερ θάττων, ὅσῳ πλέονι μαλακώτερος, <br class="lb"/>τοῦτ’ ἐκ τῆς κατὰ μόνην τὴν
							χρείαν ἐκλύσεως <br class="lb"/>ἀφῃρέθη. κατὰ δὲ τὸν αὐτὸν τρόπον εἰ μετὰ τοῦ θάττων
							<br class="lb"/>γενέσθαι καὶ σφοδρότερος γένοιτο, σκεπτέον εἰ τοσούτῳ θάττων <br class="lb"/>ὅσῳ
							σφοδρότερος. οὕτω μὲν γὰρ ἂν ἡ ῥώμη μόνη τῆς <br class="lb"/>δυνάμεως τοῦ τάχους αἰτία εἴη. εἰ δ’
							ἔλαττον σφοδρότερος <br class="lb"/>ἤπερ θάττων, ὅσῳ θάττων, τοῦτ’ ἐκ τῆς χρείας αὐξηθείσης
							<br class="lb"/>προσῆλθεν. εἰ δὲ πλέονι σφοδρότερος ἤπερ θάττων, οὐχ ἡ <br class="lb"/>ῥώμη τῆς δυνάμεως
							μόνον, ἀλλὰ καὶ ψύξις τις ἠλλοίωσε τοὺς ﻿
<a class="pb" href="#pb260" id="pb260">[p. 260]</a>
 σφυγμούς. εἰ δὲ θάττων τε ἅμα
							καὶ μαλακώτερος καὶ σφοδρότερος <br class="lb"/>
							<span class="milestone">254</span>φαίνοιτο, ἱκανῶς γεγυμνασμένου δεῖται, γνωσομένου
							<br class="lb"/>πότερον τοσούτῳ θάττων ἐστὶ τοῦ κατὰ φύσιν ὅσον <br class="lb"/>ἐξ ἀμφοῖν τῶν αἰτίων
							ἐγένετο, τῆς τε μαλακότητος καὶ τῆς <br class="lb"/>εὐτονίας, ἢ οὐ τοσούτῳ. εἰ μὲν γὰρ τοσούτῳ,
							δι’ ἐκεῖνα μόνα <br class="lb"/>τὴν ἀλλοίωσιν ἔσχεν· εἰ δὲ πλέονι, καὶ διὰ τὴν τῆς χρείας
							<br class="lb"/>ἐπίτασιν· εἰ δ’ ἐλάττονι, καὶ διὰ τὴν τῆς χρείας ἔκλυσιν. <br class="lb"/>οὕτω δὲ κᾀπὶ τῆς
							εἰς βραδύτητα τροπῆς τῶν σφυγμῶν <br class="lb"/>ἐπισκεπτέον εἴτε διὰ τὴν χρείαν μόνην
							ἐκλυθεῖσαν, εἴτε <br class="lb"/>δι’ ἀῤῥωστίαν τῆς δυνάμεως, εἴτε διὰ σκληρότητα τῶν ὀργάνων
							<br class="lb"/>ἡ ἀλλοίωσις ἐγένετο. διὰ μὲν οὖν τὴν χρείαν μόνην <br class="lb"/>εὔλογον ἠλλοιῶσθαι τὸν
							σφυγμὸν, ὅταν μήτε σκληρότερος <br class="lb"/>εὑρίσκηται μήτ’ ἀτονώτερος· διὰ δὲ τὴν ἀῤῥωστίαν
							τῆς δυνάμεως, <br class="lb"/>ὅταν ὅσῳ περ ἀμυδρότερος, τοσούτῳ καὶ βραδύτερος. <br class="lb"/>οὕτῳ δὲ καὶ
							διὰ τὴν σκληρότητα τῶν ὀργάνων, ἐπειδὰν <br class="lb"/>ὅσῳ σκληρότερος τοσούτῳ καὶ βραδύτερος.
							εἰ μέντοι φαίνοιτο <br class="lb"/>πλέονι τοῦ συμμέτρου βραδύτερος, ἐλάττονι δ’ ἀμυδρότερος,
							<br class="lb"/>ἐξ ἀτονίας τε καὶ καταψύξεως ἐγένετο τοιοῦτος. καὶ τό γε <br class="lb"/>δυναστεῦον ἐν αὐτῷ
							τῶν αἰτίων εὑρήσεις ἐκ τῆς πρὸς τὸν 
<a class="pb" href="#pb261" id="pb261">[p. 261]</a>
 κατὰ φύσιν τε καὶ σύμμετρον
							παραβολῆς. εἰ μὲν γὰρ ἡ ἀμυδρότης <br class="lb"/>ἀριθμοῖς εἰ τύχοι πέντε τοῦ κατὰ φύσιν
							ἐξίστασθαι <br class="lb"/>φαίνοιτο, πέντε καὶ δέκα ἀριθμοῖς ἡ βραδύτης, ἐπικρατεῖν <br class="lb"/>ἐν τῇ
							τοῦ τοιούτου σφυγμοῦ γενέσει τὸ ψυχρὸν αἴτιον, οὐ <br class="lb"/>τὴν ἀτονίαν τῆς δυνάμεως αἰτίαν
							ὑποληπτέον· εἰ δὲ πεντεκαίδεκα <br class="lb"/>μὲν ἀριθμοῖς ἡ βραδύτης φαίνοιτο, δέκα δ’ ἀριθμοῖς
							ἡ <br class="lb"/>ἀμυδρότης, ἡ ἀτονία πλέον ἐν τῇ τοῦ σφυγμοῦ γενέσει δύναται <br class="lb"/>τῆς
							ψυχρότητος· εἰ δ’ ἐλάττονι μὲν εἴη βραδύτερος, <br class="lb"/>ἀμυδρότερος δὲ πλέονι, διά τε τὴν
							ἀτονίαν τῆς δυνάμεως <br class="lb"/>καὶ προσέτι θερμότητα τοιοῦτος ἐγένετο. καὶ τό γε μέγεθος
							<br class="lb"/>ἑκατέρου τῶν αἰτίων ἐκ τῆς κατὰ τὴν ἀναλογίαν ὑπεροχῆς <br class="lb"/>εὑρήσεις, μεμνημένων
							ἡμῶν ὡς ἅπαντα ταῦτα λέγεται τῆς <br class="lb"/>ἐπικτήτου κινήσεως ἀφωρισμένης. ὡσαύτως δὲ
							κᾀπειδὰν εἰς <br class="lb"/>βραδύτητα τῆς τροπῆς γενομένης εὑρίσκηται τις σκληρότης,
							<br class="lb"/>ἐπισκεπτέον εἴθ’ ὑπὸ μόνης τῆς σκληρότητος ἡ ἀλλοίωσις, <br class="lb"/>εἴθ’ ὑπ’ ἀμφοῖν
							ἐγένετο. εἰ μὲν γὰρ ὅσῳ περ ὁ σφυγμὸς βραδύτερος <br class="lb"/>ἐγένετο τοσούτῳ καὶ σκληρότερος
							φαίνοιτο, διὰ <br class="lb"/>τὴν σκληρότητα μόνην ἡ ἀλλοίωσις, εἰ δὲ πλέονι βραδύτερος 
<a class="pb" href="#pb262" id="pb262">[p. 262]</a>
 ἤπερ σκληρότερος, οὐ διὰ τὴν σκληρότητα μόνην, ἀλλὰ καὶ <br class="lb"/>διὰ τὴν
								<span class="milestone">127</span>ψύξιν. εὑρήσεις δὲ κᾀνταῦθα τὸ ἰσχυρότερον
							<br class="lb"/>αἴτιον, ὡς ὀλίγον ἔμπροσθεν εἴρηται. εἰ δὲ πλέονι μὲν εἴη <br class="lb"/>σκληρότερος,
							ἐλάττονι δὲ βραδύτερος, οὐ διὰ τὴν σκληρότητα <br class="lb"/>μόνον, ἀλλὰ καὶ διὰ τὴν θερμότητα
							τοιοῦτος ἐγένετο. <br class="lb"/>γνώσῃ δὲ κᾀνταῦθα τὸ μέγεθος ἑκατέρου τῶν αἰτίων <br class="lb"/>ἐκ τῆς
							κατὰ τὴν ἀναλογίαν ὑπεροχῆς. εἰ δὲ βραδύτερός <br class="lb"/>τε ἅμα καὶ σκληρότερος καὶ
							ἀμυδρότερος εἴη, γεγυμνασμένου <br class="lb"/>κᾀνταῦθα χρεία τοῦ γνωσομένου, πότερον τοσούτῳ
							<br class="lb"/>βραδύτερός ἐστι τοῦ κατὰ φύσιν ὅσον ἐξ ἀμφοῖν τῶν αἰτίων <br class="lb"/>ἐγένετο, τῆς
							ἀτονίας τε καὶ σκληρότητος, ἢ οὐ τοσούτῳ. <br class="lb"/>εἰ μὲν γὰρ τοσούτῳ, δι’ ἐκεῖνα μόνα τὴν
							ἀλλοίωσιν <br class="lb"/>ἔσχεν· εἰ δὲ πλέονι, καὶ διὰ τὴν τῆς χρείας ἔκλυσιν· εἰ δ’
							<br class="lb"/>ἐλάττονι, καὶ διὰ τὴν τῆς χρείας ἐπίτασιν. </p>
                  </section>
                  <section id="body-1-1-6" class="div textpart chapter level4">
                    <p class="p autofirst">Ἐπεὶ δὲ καὶ περὶ τούτων αὐτάρκως εἴρηται <br class="lb"/>πρός γε τὰ παρόντα, βραχύ τι τὸν λόγον
							ἐπιστήσαντες <br class="lb"/>ἐνταῦθα πρὶν ἐπ’ ἄλλο τι μεταβῆναι γένος εἴπωμέν <br class="lb"/>τινα πρός τε
							τὰ προειρημένα καὶ πρὸς τὰ μέλλοντα 
<a class="pb" href="#pb263" id="pb263">[p. 263]</a>
 λεχθήσεσθαι χρήσιμα. τεττάρων γὰρ
							οὐσῶν γενικῶν διαφορῶν <br class="lb"/>ἐν τῷ διαστέλλεσθαι τὴν ἀρτηρίαν, πρώτης μὲν οἰκειοτάτης
							<br class="lb"/>τοῖς σφυγμοῖς τῆς κατὰ τὸ ποιὸν τῆς κινήσεως, <br class="lb"/>δευτέρας δὲ τῆς κατὰ τὸ ποσὸν
							τῆς διαστολῆς, ἡμεῖς καὶ <br class="lb"/>νῦν <span class="milestone">255</span>κᾀν τῷ πρώτῳ περὶ
							τῆς διαφορᾶς τῶν σφυγμῶν <br class="lb"/>οὐ τῆς κυριωτέρας διαφορᾶς ἐμνημονεύσαμεν, ὅτι
							χαλεπωτέραν <br class="lb"/>ἔχει τὴν διάγνωσιν, ἀλλὰ τῆς τοῖς εἰσαγομένοις <br class="lb"/>διαγνωσθῆναι
							σαφεστέρας καὶ διὰ τοῦτο καὶ δηλῶσαί τι <br class="lb"/>χρησιμωτέρας. ὑπάρχει δ’ αὐτῇ καὶ τοῦτ’
							ἴδιον ἐξαίρετον, <br class="lb"/>ὅπερ οὐδεμιᾷ τῶν ἄλλων, τὸ φαίνεσθαι μὲν ἑπτὰ καὶ εἴκοσι
							<br class="lb"/>διαφορὰς σφυγμῶν ἐν αὐτῇ, κατ’ ἀλήθειαν δ’ εἶναι <br class="lb"/>τρεῖς. ἐν γὰρ τοῖς ἄλλοις
							ἅπασι γένεσιν ὅσαι πέρ εἰσιν <br class="lb"/>αἱ διαφοραὶ φύσει, τοσαῦται καὶ φαίνονται. λοιπὰ δὲ
							<br class="lb"/>ἄλλα δύο γένη σφυγμῶν ἐστι κατὰ τὴν διαστολὴν, τὸ μὲν <br class="lb"/>ἕτερον ἐνδεικτικὸν τῆς
							δυνάμεως, τὸ δὲ ἕτερον τοῦ χιτῶνος <br class="lb"/>τῆς ἀρτηρίας, ἔσχατόν τε καὶ ὡς ἂν φαίη τις
							οὐκ οἰκεῖον <br class="lb"/>οὐδὲ συγγενὲς, ἀλλ’ ἐπίκτητον γένος σφυγμῶν. ὑπάρχει δὲ <br class="lb"/>τοῖς μὲν
							δύο τούτοις γένεσιν ἀεὶ τὴν αἰτίαν ὑφ’ ἧς γίνεται 
<a class="pb" href="#pb264" id="pb264">[p. 264]</a>
 σαφῶς ἐνδείκνυσθαι,
							τοῖς δ’ ἄλλοις δύο τοῖς προειρημένοις <br class="lb"/>οὐκ ἀκί. καὶ γὰρ καὶ συμβέβηκε τοῖς μὲν δύο
							τοῖς ὑστέροις <br class="lb"/>γένεσιν ὑπὸ μιᾶς αἰτίας ἑκάτερον δημιουργεῖσθαι, τοῖς <br class="lb"/>πρώτοις
							δὲ δύο πρὸς ἁπασῶν τῶν αἰτιῶν, ἃς τρεῖς εἶναι <br class="lb"/>πολλάκις ἐδείξαμεν. ὅθεν καὶ
							χαλεπώτερος ἐπὶ τῶν πρώτων <br class="lb"/>δύο γενῶν ὁ λόγος ἐστὶν καὶ διορισμῶν χρῄζων πλειόνων
							<br class="lb"/>εἰς τὴν τῆς αἰτίας εὕρεσιν. ἐπὶ δὲ τῶν ὑπολοίπων δυοῖν <br class="lb"/>τό τε γένος τῆς
							αἰτίας ἓν καθ’ ἑκάτερον ἥ τε τοῦ ποσοῦ <br class="lb"/>διάγνωσις ἀφωρισμένη. </p>
                  </section>
                  <section id="body-1-1-7" class="div textpart chapter level4">
                    <p class="p autofirst">Σφοδρὸς μὲν ὁ σφυγμὸς ὑπὸ ῥώμης ἀεὶ <br class="lb"/>γίνεται δυνάμεως, καὶ ὅσῳ γε σφοδρότερος
							τοσούτῳ καὶ <br class="lb"/>τὴν ῥώμην τῆς δυνάμεως ἐπιτετάσθαι δηλοῖ· ἀμυδρὸς δὲ διὰ <br class="lb"/>τὴν
							ἀσθένειαν τῆς δυνάμεως, καὶ ὅσῳ γ’ ἂν ἀμυδρότερος ᾖ <br class="lb"/>τοσούτῳ καὶ τὴν δύναμιν
							ἀσθενεστέραν ὑπάρχειν ἐνδείκνυται. <br class="lb"/>κατὰ ταὐτὰ δὲ καὶ ὁ μὲν σκληρὸς σφυγμὸς ὑπὸ
							σκληροῦ <br class="lb"/>χιτῶνος τῆς ἀρτηρίας ἀποτελεῖται, ὁ δὲ μαλακὸς ὑπὸ τοῦ <br class="lb"/>μαλακοῦ. καὶ
							δὴ τὸ ποσὸν τῆς κατὰ τὸν σφυγμὸν σκληρότητός <br class="lb"/>τε καὶ μαλακότητος ἐνδεικτικόν ἐστι
							τοῦ ποσοῦ <br class="lb"/>τῆς κατὰ τὴν ἀρτηρίαν σκληρότητος καὶ μαλακότητος. ﻿
<a class="pb" href="#pb265" id="pb265">[p. 265]</a>
 ἀλλ’
							ὁ μὲν τοῦ σκληροῦ καὶ μαλακοῦ μέσος, ὅσπερ καὶ σύμμετρος <br class="lb"/>ὀνομάζεται, πρῶτός τ’
							ἐστὶν αὐτῶν τῇ φύσει καὶ <br class="lb"/>μόνος κατὰ φύσιν. ἀμυδροῦ δὲ καὶ σφοδροῦ κατὰ τοῦτον
							<br class="lb"/>μὲν τὸν λόγον οὐδείς ἐστι μέσος. ὁ μὲν γὰρ ἀμυδρὸς ἀῤῥωστούσης <br class="lb"/>τε καὶ παρὰ
							φύσιν ἐχούσης τῆς δυνάμεώς ἐστιν <br class="lb"/>ἔγγονος, ὁ δὲ σφοδρὸς εὐρωστούσης τε καὶ κατὰ
							φύσιν διακειμένης. <br class="lb"/>καθ’ ἕτερον δὲ τρόπον, ὡς κᾀν τοῖς ἔμπροσθεν <br class="lb"/>ἐλέγομεν,
							εἴη ἄν τις μέσος ἀμυδροῦ καὶ σφοδροῦ. ὁ δὲ τρόπος <br class="lb"/>ὁ κατὰ τὴν διάγνωσίν ἐστι τῆς
							ἐπιβαλλομένης ἁφῆς, <br class="lb"/>ἡνίκα μὲν ἀνατρέπηται πρὸς τοῦ σφυγμοῦ, σφοδρὸν ἡμῶν
							<br class="lb"/>αὐτὸν ὀνομαζόντων, ἡνίκα δ’ ἀνατρέπῃ τὸν σφυγμὸν, ἀμυδρὸν, <br class="lb"/>ἡνίκα δὲ
							οὐδέτερον, ἐν τῷ μέσῳ τοῦτον εἶναι λεγόντων <br class="lb"/>ἀμυδροῦ τε καὶ σφοδροῦ, παρὰ φύσιν
							ὄντα καὶ αὐτὸν, <br class="lb"/>ὥσπερ καὶ τὸν ἀμυδρόν. αἱ δ’ ἀλλοιώσεις τῶν σφυγμῶν <br class="lb"/>αἱ μὲν
							εἰς ἀμυδρότητα καὶ σφοδρότητα καὶ μόναι <br class="lb"/>γίνονται πολλάκις καὶ ὑφ’ ἑνὸς αἰτίου.
							ὅταν γὰρ τοῦ χιτῶνος <br class="lb"/>τῆς ἀρτηρίας ἅμα τῇ χρείᾳ κατὰ φύσιν ἔχοντος ἐπὶ <br class="lb"/>βραχύ
							πως ἀλλοιωθῇ τὰ τοῦ τόνου τῆς δυνάμεως, ἀμυδρότερος 
<a class="pb" href="#pb266" id="pb266">[p. 266]</a>
 μὲν ἢ σφοδρότερος ἐν
							τούτῳ τοῦ πρόσθεν ὁ σφυγμὸς <br class="lb"/>γίνεται, τῶν δὲ ἄλλων γενῶν οὐδὲν αὐτῷ συμμεταβάλλει.
							<br class="lb"/>οὕτως μὲν δὴ μόναι γίγνονται καὶ ὑφ’ ἑνὸς αἰτίου· καθ’ <br class="lb"/>ἕτερον δ’ αὖ τρόπον
							ὑπὸ μιᾶς μὲν αἰτίας, οὐ μόναι δέ. <br class="lb"/>τῆς μὲν οὖν δυνάμεως ἐπὶ πλέον ἐκλυθείσης, ἢ
							ἐπιταθείσης, εἰ <br class="lb"/>καὶ τῶν ἄλλων αἰτίων τῶν συνεκτικῶν μηδέποτε ἀλλοιωθείη, <br class="lb"/>τὴν
							μὲν τροπὴν τῶν σφυγμῶν ὑφ’ ἑνὸς αἰτίου γενέσθαι συμβήσεται, <br class="lb"/>γένος δ’ οὐχ ἓν
							ἀλλοιωθῆναι μόνον. <span class="milestone">256</span>ἥ τε γὰρ <br class="lb"/>ἐπὶ πλέον
							ἀῤῥωστοτέρα δύναμις οὐ μόνον ἀμυδρὸν, ἀλλὰ καὶ <br class="lb"/>μικρὸν ἐργάζεται τὸν σφυγμὸν, καὶ
							διότι μικρὸν, διὰ τοῦτο <br class="lb"/>καὶ πυκνὸν, ἥ τ’ ἐπὶ πλεῖστον ῥωσθεῖσα σὺν τῷ σφοδρότατον
							<br class="lb"/>εὐθέως καὶ μείζονα τὸν σφυγμὸν ἀποτελεῖ, καὶ εἰ <br class="lb"/>μηδὲν ὑπαλλάττοιτο ἡ χρεία,
							καὶ ἀραιότερον. ἡ δ’ εἰς σκληρότητά <br class="lb"/>τε καὶ μαλακότητα μεταβολὴ τῶν σφυγμῶν εἰ μὲν
							<br class="lb"/>ὑφ’ ἑνὸς αἰτίου γίνοιτο, πάντως καὶ τῶν ἄλλων τι συμμεταβάλλοι <br class="lb"/>γενῶν. εἰ δὲ
							μόνη συνίσταται, τῶν πλειόνων αἰτίων <br class="lb"/>συνελθόντων ἀποτελεῖται. ἅμα δὲ μόνη τε καὶ
							ὑφ’ <br class="lb"/>ἑνὸς αἰτίου κατ’ οὐδένα τρόπον γίνεται, πλὴν εἰ παντελῶς 
<a class="pb" href="#pb267" id="pb267">[p. 267]</a>

							ἐλάχιστον ἐκτραπῇ τοῦ κατὰ φύσιν, ὥστε βραχυτάτῳ μέν <br class="lb"/>τινι γενέσθαι σκληρότερον
							τὸν σφυγμὸν, ἴσον μέντοι κατὰ <br class="lb"/>τὸ μέγεθος. οὕτω γὰρ οὐδὲ τὸ τάχος οὐδ’ ἡ πυκνότης
							<br class="lb"/>ὑπαλλαχθήσεται. σαφεστέρας δὲ καὶ μείζονος τῆς σκληρότητος <br class="lb"/>γινομένης ἀνάγκη
							καὶ τὸν σφυγμὸν γενέσθαι μικρότερον, <br class="lb"/>καὶ τοσοῦτόν γε πυκνότερον ὅσον μικρότερον.
							εἰ δ’ <br class="lb"/>ἅμα τε σκληρότερος ὁ χιτὼν τῆς ἀρτηρίας γένοιτο καὶ ἡ <br class="lb"/>θερμότης
							αὐξηθείη, σκληρότερος μὲν ἂν ὁ σφυγμὸς ἐπὶ τοσοῦτον <br class="lb"/>εἴη τοῦ κατὰ φύσιν ἐφ’ ὅσον
							καὶ ὁ χιτὼν τῆς ἀρτηρίας· <br class="lb"/>ἐν μέντοι τῷ μεγέθει τῷ κατὰ φύσιν ἴσος, εἴπερ
							<br class="lb"/>ὅσον τὸ θερμὸν ἐγένετο τοῦ συμμέτρου τοσούτῳ καὶ ὁ <br class="lb"/>χιτὼν τῆς ἀρτηρίας
							σκληρότερος τοῦ κατὰ φύσιν. ἐπεὶ δὲ <br class="lb"/>καὶ περὶ τούτων εἴρηται τὰ μέτρια πρός γε τὴν
							ἐνεστῶσαν <br class="lb"/>ὑπόθεσιν, ἑξῆς ἂν εἴη τὰς προηγουμένας καὶ προκαταρχούσας <br class="lb"/>αἰτίας
							τῶν προειρημένων δύο γενῶν διελθεῖν. </p>
                  </section>
                  <section id="body-1-1-8" class="div textpart chapter level4">
                    <p class="p autofirst">Αἱ μὲν οὖν αὐξάνουσαι τὴν ῥώμην τῆς <br class="lb"/>δυνάμεως αἰτίαι προηγούμεναι αἱ μὲν ἐν αὐτῷ
							τῷ σώματι <br class="lb"/>χυμοί τέ τινές εἰσιν ἡμίπεπτοί τε καὶ ἄπεπτοι, πεττόμενοι <br class="lb"/>νῦν, ἥ
							τ’ ἐπὶ τὴν κρίσιν ὁρμὴ τῆς φύσεως, εἰ μὴ 
<a class="pb" href="#pb268" id="pb268">[p. 268]</a>
 ἄρα καὶ ἥδε κατὰ τὸν αὐτὸν
							εἴρηται τρόπον, ἔτι δὲ πρὸς <br class="lb"/>τούτοις θυμός· αἱ δ’ ἔξωθεν οἶνός τε καὶ τροφαὶ καὶ
							<br class="lb"/>γυμνάσια μέτρια, καὶ προσέτι τὰ τὴν δυσκρασίαν ἐπανορθούμενα <br class="lb"/>τοῦ σώματος
							αὐτοῦ τῆς τε καρδίας καὶ τῶν ἀρτηριῶν <br class="lb"/>εἴτουν ἐδέσματα εἴτε πόματα, εἴτε καὶ
							φάρμακα <br class="lb"/>εἴη. καταλύουσι δὲ τὴν δύναμιν ἀσιτίαι τε καὶ ἀγρυπνίαι <br class="lb"/>
							<span class="milestone">128</span>καὶ φροντίδες καὶ λῦπαι καὶ κενώσεις ἄμετροι διὰ
							γαστρὸς, <br class="lb"/>ἢ οὔρων, ἢ ἐμέτων, ἢ μήτρας, ἤ τινος αἱμοῤῥαγίας, <br class="lb"/>καὶ αἱ σφοδραὶ
							τῶν ὀδυνῶν, ἢ μετά τινος ἰδιότητος γινόμεναι, <br class="lb"/>καθάπερ ἡ καὶ στομαχικὴ καλουμένη
							διάθεσις, ἐφ’ ᾗ <br class="lb"/>συγκόπτονται. ἔτι τε πρὸς τούτοις ἅπανθ’ ὅσα δυσκρασίαν
							<br class="lb"/>ἐργάζεται κατὰ τὴν καρδίαν, ἢ τὰς ἀρτηρίας, εἴτουν <br class="lb"/>ἐν τῷ σώματι περιεχόμενα,
							τὰ μὲν ἐν ὑγροῖς, τὰ δ’ ἐν <br class="lb"/>τοῖς στερεοῖς, εἴτε καὶ τούτων ἔξωθεν προηγούμενα. καὶ
							<br class="lb"/>ταῦτα σύμπαντα καταλύει τὴν δύναμιν ἀμέτρως ὑγραίνοντα <br class="lb"/>καὶ ξηραίνοντα καὶ
							θερμαίνοντα καὶ ψύχοντα καὶ <br class="lb"/>διαφοροῦντα. ὅσαι δὲ αἰτίαι προηγούμεναί τε καὶ
							προκατάρχουσαι <br class="lb"/>τὸν σφυγμὸν ἐργάζονται σκληρότερον, εἴρηνται <br class="lb"/>πρόσθεν ἐν τῷ
							περὶ τοῦ μακροῦ τε ἅμα καὶ στενοῦ καὶ 
<a class="pb" href="#pb269" id="pb269">[p. 269]</a>
 ταπεινοῦ λόγῳ. ὥστ’ οὐδὲν ἔτι δεῖ
							νῦν αὐτὰς ἐπέρχεσθαι, <br class="lb"/>μόνας δὲ τὰς τοῦ μαλακοῦ προσθέντας ἐνταυθοῖ που καταπαύειν
							<br class="lb"/>ἤδη τὸν λόγον. </p>
                  </section>
                  <section id="body-1-1-9" class="div textpart chapter level4">
                    <p class="p autofirst">Μαλακὴν οὖν ἐργάζονται τὴν ἀρτηρίαν αἵ <br class="lb"/>θ’ ὑγραὶ τροφαὶ καὶ τὰ πλείω λουτρὰ καὶ
							ὕπνοι πολλοὶ <br class="lb"/>καὶ ἡ ἁβροτέρα <span class="milestone">257</span>δίαιτα καὶ ἡ
							θυμηδία. ταῦτα μὲν ἐν <br class="lb"/>τῷ κατὰ φύσιν ἔχειν· ἐν δὲ τῷ παρὰ φύσιν ἐν κώμασι καὶ
							<br class="lb"/>ληθάργοις καὶ ὑδέροις, ὅσα τ’ ἄλλα τοὺς χιτῶνας τῶν ἀρτηριῶν <br class="lb"/>ὑγρότητι πολλῇ
							καὶ μάλιστα φλεγματώδει διαβρέχει, <br class="lb"/>περὶ ὧν ἐπὶ πλέον εἰρήσεται διὰ τῶν ἑξῆς,
							ὁπόταν ὑπὲρ τῶν <br class="lb"/>παθῶν ὁ λόγος ᾖ. νῦν δ’ ἤδη καιρός ἐστι καταπαύειν τὸν
							<br class="lb"/>ἐνεστῶτα λόγον εἰς ἓν ἀθροίσαντα κεφάλαιον ὅσον ἐξ αὐτοῦ <br class="lb"/>χρήσιμον. ἔστι δὲ
							τόδε. τὴν ἐνεστῶσαν διάθεσιν ἑκάστου <br class="lb"/>τῶν συνεκτικῶν αἰτίων οἱ σφυγμοὶ πρώτην
							ἐνδείκνυνται. <br class="lb"/>γνωσθείσης δὲ ταύτης αἵ τε προηγησάμεναι καὶ αἱ προκατάρξασαι
							<br class="lb"/>τῆς πρώτης αὐτῶν αἰτίαι λαμβάνονται, κᾀν τούτῳ <br class="lb"/>τῶν προγεγονότων ἡ πρόγνωσις.
							ἡ δὲ τῶν μελλόντων πρόγνωσις <br class="lb"/>ἐκ τῶν ἑπομένων ταῖς διαθέσεσι λαμβάνεται. καθ’ 
<a class="pb" href="#pb270" id="pb270">[p. 270]</a>
 ὃν δὲ μάλιστα τρόπον ἕκαστον τῶν εἰρημένων γίγνοιτο ἂν, <br class="lb"/>ἐν τοῖς μετὰ
							ταῦτα λόγοις διαιρήσομαι, πρότερόν γε κατὰ <br class="lb"/>τὸ δεύτερον τῶνδε τῶν ὑπομνημάτων ὅσον
							ὑπόλοιπόν ἐστι <br class="lb"/>νῦν ἡμῖν προτεθέντων διελθών. </p>
                  </section>
                </section>
                <a class="pb" href="#pb271" id="pb271">[p. 271]</a>
                <section id="body-1-2" class="div textpart book level3">
                  <section id="body-1-2-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΠΡΟΓΝΩΣΕΩΣ <br class="lb"/>ΣΦΥΓΜΩΝ ΒΙΒΛΙΟΝ Β.<a class="bookmark" href="#body-1-2-1"> §</a></h4>
                    <p class="p autofirst">Περὶ μὲν δὴ τῶν πρώτων τε καὶ ὡς ἂν <br class="lb"/>εἴποι τις στοιχειωδεστάτων σφυγμῶν, ὧν ἐν τῇ
							διαστολῇ <br class="lb"/>τῆς ἀρτηρίας ἡ διάγνωσις, ἐν τῷ πρὸ τούτου λόγῳ διῄρηται· <br class="lb"/>περὶ δὲ
							τῶν ὑπολοίπων ἑξῆς ἂν εἴη ῥητέον ἀπὸ τῆς συστολῆς <br class="lb"/>ἀρξαμένοις. ἔστι μὲν οὖν κᾀν
							ταύτῃ τὰ τέσσαρα γένη <br class="lb"/>τῶν σφυγμῶν, ὅσα περ κᾀπὶ τῆς διαστολῆς. καὶ γὰρ ὠκυτέρα
							<br class="lb"/>καὶ βραδυτέρα καὶ μείζων καὶ μείων καὶ σφοδροτέρα <br class="lb"/>καὶ ἀμυδροτέρα κατά γε τὴν
							φύσιν αὐτὴν τοῦ πράγματος <br class="lb"/>ἡ ἐν τῇ συστολῇ κίνησις γίνεται, ὥσπερ γε καὶ τὸ σῶμα
								
<a class="pb" href="#pb272" id="pb272">[p. 272]</a>
 τῆς ἀρτηρίας ἤτοι σκληρὸν ἢ μαλακὸν ἀποτελεῖται, οὐ μὴν <br class="lb"/>διαγνῶναί
							γε δυνατόν ἐστι τῶν εἰρημένων γενῶν οὐδὲν, ὅτι <br class="lb"/>μὴ βραδύτητα μόνην καὶ τάχος, οὐδὲ
							ταῦτ’ ἐπὶ πάντων, ἀλλ’ <br class="lb"/>ἐν ἐκείνοις τοῖς σφυγμοῖς ἐν οἷς αἰσθητὴ διάγνωσίς ἐστι
							τῆς <br class="lb"/>συστολῆς, ὡς ἐν τῷ πρώτῳ περὶ διαγνώσεως σφυγμῶν ἐπιδέδεικται. <br class="lb"/>καὶ μὲν
							δὴ κᾀν τῷ περὶ χρείας σφυγμῶν <span class="milestone">258</span>ἐδέδεικτο <br class="lb"/>τῆς
							ἀρτηρίας ἐνέργειά τις εἶναι, καὶ ἡ συστολὴ τῆς <br class="lb"/>διαστολῆς οὐδὲν ἧττον. ἀμφότεραι
							γὰρ διαφυλάττουσι τὴν <br class="lb"/>συμμετρίαν τῆς κατὰ φύσιν θερμότητος. ἡ μὲν γὰρ διαστολὴ
							<br class="lb"/>καθάπερ εἰσπνοή τις ἐμψύχουσά τε τὸ ὑπερβάλλον τῆς φλογώσεως <br class="lb"/>καὶ τῷ ῥιπίζειν
							ἀνάπτουσα τὸ σβεννύμενον, ἡ δὲ <br class="lb"/>συστολὴ τὸ λιγνυῶδες ἀποχέουσα δίκην ἐκπνοῆς.
							δηλώσει <br class="lb"/>τοιγαροῦν τὸ μὲν τάχος τῆς συστολῆς ἀξιόλογόν τι πλῆθος <br class="lb"/>αἰθαλωδῶν
							περιττωμάτων ἀθροίζεσθαί τε ἅμα καὶ ἐκκρίνεσθαι <br class="lb"/>κατ’ ἐκεῖνον τὸν χρόνον ἐν ᾧ περ
							ἂν εὑρίσκηται· ἡ δὲ <br class="lb"/>βραδύτης τοὐναντίον οὔτε ἀθροίζεσθαι πολὺ τὸ τοιοῦτο
							<br class="lb"/>περίττωμα, καὶ διὰ τοῦτο μηδὲ κενώσεως δεῖσθαι. πάμπολυ <br class="lb"/>μὲν γὰρ ἀθροίζεται
							κατὰ τὰς σήψεις τῶν χυμῶν, ἐφ’ αἷς 
<a class="pb" href="#pb273" id="pb273">[p. 273]</a>
 ἀνάγκη πυρετοὺς ἀνάπτεσθαι· παντάπασι
							δ’ ὀλίγον, ὅταν <br class="lb"/>εὔχυμον ᾖ τὸ σῶμα· κατὰ δὲ τὰς ἄλλας διαθέσεις ὁπόσαι μεταξὺ
							<br class="lb"/>τούτων εἰσὶν, ἀνάλογον ἑκάστης τῶν διαθέσεων, ἐπὶ <br class="lb"/>μὲν ταῖς ἐδωδαῖς τε καὶ
							τοῖς ὕπνοις πλέον, ἐγρηγορούντων <br class="lb"/>δὲ καὶ ἀσιτούντων ἔλαττον. οὕτως δὲ καὶ κατ’
							αὐτὴν τῶν <br class="lb"/>ἐδεσμάτων τὴν φύσιν ἐπὶ μὲν τοῖς κακοχύμοις πλέον, ἐπὶ δὲ <br class="lb"/>τοῖς
							εὐχύμοις ἔλαττον. ἀνάλογον δὲ καὶ κατὰ τοὺς πυρετοὺς <br class="lb"/>ἐν μὲν ταῖς ἐπισημασίαις
							πλέον, ἐν δὲ τοῖς ἄλλοις καιροῖς <br class="lb"/>ἧττον· καὶ πλέον μὲν ἐπὶ τοῖς παχέσι καὶ
							γλίσχροις χυμοῖς, <br class="lb"/>οἷοί περ οἱ φλεγματώδεις εἰσὶ καὶ οὓς ὀνομάζουσιν ὠμοὺς,
							<br class="lb"/>ἧττον δὲ ἐπὶ τοῖς πικροχόλοις τε καὶ μελαγχολικοῖς· ἐν δὲ τῷ <br class="lb"/>μεταξὺ τούτων
							ἐφ’ αἵματι. καὶ γὰρ καὶ τοῦτο σήπεται κατὰ <br class="lb"/>τὰς φλεγμονὰς, ἐφ’ αἷς πυρέττουσι, τάς
							τε ἄλλας καὶ ὧν <br class="lb"/>ἡ φλόγωσις εἰς τοσοῦτον ἄμετρος ὡς κατακαίειν τε τὸ δέρμα
							<br class="lb"/>καὶ πάθος ἐργάζεσθαι τὸ προσαγορευόμενον ἄνθρακα. τῆς <br class="lb"/>αὐτῆς δέ πώς εἰσι
							φύσεως καὶ οἱ μετὰ ἀναβρώσεως ἕρπητες, <br class="lb"/>οὓς ἐσθιομένους Ἱπποκράτης ὠνόμαζεν. ἐν
							ἅπασι γὰρ τοῖς <br class="lb"/>τοιούτοις οἱ χυμοὶ σήπονται. καθ’ ἕτερον δ’ αὖ τρόπον οἱ <br class="lb"/>ἐν
							ταῖς τραχείαις ἀρτηρίαις χυμοὶ σηπόμενοι, μεταδιδόασι γὰρ 
<a class="pb" href="#pb274" id="pb274">[p. 274]</a>
 τοῦ σφετέρου
							κακοῦ τῷ πνεύμονι, καὶ σήπεται καὶ τοῦτο τὸ <br class="lb"/>σπλάγχνον ἐν τῷ χρόνῳ. ἀθροίζονται
							μὲν οὖν ἐν ταῖς τραχείαις <br class="lb"/>ἀρτηρίαις ἤτοι διὰ τὸν ἀπὸ τῆς κεφαλῆς κατάῤῥουν,
							<br class="lb"/>ἢ ἐκ πλευρίτιδος, ἢ περιπνευμονίας, ἢ τοῦ πνευμονώδους <br class="lb"/>πάθους, ἢ συνάγχης, ἢ
							ἐξ ἐμπυήματος μεταληφθέντος. τὴν <br class="lb"/>δ’ ἀρχὴν τοῦ σήπεσθαι λαμβάνουσι διὰ τὸ μὴ καλῶς
							ἀναπτύεσθαι. <br class="lb"/>δέονται γὰρ ἐν τάχει κενοῦσθαι διά τε τὴν σφετέραν <br class="lb"/>μοχθηρίαν
							καὶ τὴν ἐν τῷ χωρίῳ θερμότητα, πολλάκις <br class="lb"/>δὲ καὶ ῥῆξις ἀγγείου κατὰ τὸν πνεύμονα
							γενομένη προχεῖ τι <br class="lb"/>τοῦ αἵματος εἰς τὰς τραχείας ἀρτηρίας, ὃ δὴ σηπόμενον ἐν
							<br class="lb"/>τῷ χρόνῳ φθόην ἐργάζεται. θᾶττον δ’ εἰς τοῦτ’ ἔρχεται τὸ <br class="lb"/>κατὰ διάβρωσιν τῶν
							ἀγγείων ἐκχυθέν. ἐν ἁπάσαις δὴ ταύταις <br class="lb"/>αἷς κατέλεξα διαθέσεσιν, ὅσαι τ’ ἄλλαι
							σηπεδόνα τινα χυμῶν <br class="lb"/>ἔχουσιν, ἡ ἔσω κίνησις αὐξάνεται τῶν ἀρτηριῶν, καὶ κατὰ
							<br class="lb"/>τὸ ποσὸν μὲν, ὡς ἐπιπλέον αὐτὰς συστέλλεσθαι, ἀλλὰ τοῦτό <br class="lb"/>γε οὐκ ἂν αἰσθήσει
							διαγνοίης ἀκριβῶς. ἡ γοῦν εἰς τάχος ἐπίδοσις <br class="lb"/>ἐναργής τ’ ἐστὶ καὶ διαγνῶναι ῥᾳδία
							τῷ τετριμμένῳ <br class="lb"/>περὶ τοὖργον, ὃν οὐδ’ ἄρξασθαι τριβῆς οἷόν τε πρὶν ῾τὰ περὶ 
<a class="pb" href="#pb275" id="pb275">[p. 275]</a>
 διαγνώσεως ὑφ’ ἡμῶν γεγραμμένα μά<span class="milestone">129</span>θεῖν,
							ὧν οὐδὲν οὐδεὶς <br class="lb"/>τῶν ἔμπροσθεν ἰατρῶν ἐδίδαξεν ἡμᾶς. ἀλλ’ ἔνιοι μὲν <br class="lb"/>ἄχρι
							λόγου πιθανοῦ προέρχονται, τεχνολογίας δή τινας Ἡροφιλείας <br class="lb"/>ὑπὲρ τῶν ἐν τοῖς
							σφυγμοῖς ῥυθμῶν γράφοντες, ἔνιοι <br class="lb"/>δὲ περιλάλησίν τε τὴν τοιαύτην θεωρίαν
							ἀποκαλοῦσι καὶ τελέως <br class="lb"/>αὐτῆς ἀφίστανται. τὸ δ’ ἀληθὲς οὐδέτεροι κατεῖδον, <br class="lb"/>ὡς
							εἰς τάχος τε καὶ βραδύτητα χρὴ βλέπειν τῆς διαστολῆς καὶ <br class="lb"/>τῆς συστολῆς, ἑκατέρας
							πολλὰ σημαίνειν δυναμένης, ὥσπερ γε <br class="lb"/>ἤδη νῦν εἴρηται ἡμῖν διὰ κεφαλαίων ἔν τε τοῖς
							ἑξῆς ἐπιπλέον <br class="lb"/>εἰρήσεται κατὰ τὸν περὶ τῶν νοσημάτων λόγον. </p>
                  </section>
                  <section id="body-1-2-2" class="div textpart chapter level4">
                    <p class="p autofirst"><span class="milestone">259</span>Ἐν δὲ τῷ παρόντι μετιτέον ἐστὶν <br class="lb"/>ἐπὶ τὸν περὶ
							πυκνότητός τε καὶ ἀραιότητος λόγον. διττῆς δ’ <br class="lb"/>οὔσης ἑκατέρας, ὅτι καὶ τὰς ἠρεμίας
							τῆς ἀρτηρίας δύο εἶναι <br class="lb"/>συμβέβηκε, τὴν μὲν ἐπὶ τὸ διασταλῆναι πρὸ τοῦ
							συστέλλεσθαι, <br class="lb"/>τὴν δὲ ἐπὶ τὸ συσταλῆναι πρὸ τοῦ διαστέλλεσθαι, τὸ μέν τι
							<br class="lb"/>κοινὸν ἀμφοτέραις ὑπάρχει, τὸ δ’ ἴδιον ἑκατέρᾳ· κοινὸν μὲν, <br class="lb"/>ὅτι βραχύνονταί
							τε κατὰ διττὴν αἰτίαν, ἤτοι τῆς προηγουμένης <br class="lb"/>κινήσεως μηκυνθείσης ἢ τῆς ἑπομένης
							πρωϊαίτερον ἀρξαμένης, ﻿
<a class="pb" href="#pb276" id="pb276">[p. 276]</a>
 μηκύνονται τε πάλιν ἤτοι τῆς προηγουμένης
							κινήσεως <br class="lb"/>βραχυνθείσης, ἢ τῆς ἑπομένης ὀψιζούσης· ἴδιον δ’ ἑκατέρας <br class="lb"/>ὃ
							σημαίνειν πεφύκασιν. δῆλον δ’ ὡς ἐκεῖνο σημαίνουσιν ὅπερ <br class="lb"/>ἂν ἐκ τοῦ μεμηκύνθαι τὴν
							ἑτέραν κίνησιν, ἢ πρωϊαίτερον ἄρχεσθαι <br class="lb"/>τὴν ἑτέραν ὑπάρχει δηλούμενον, ἢ πάλιν ἐκ
							τοῦ βραχεῖαν <br class="lb"/>μὲν γεγονέναι τὴν ἑτέραν, βραδύνειν δὲ τὴν λοιπήν. <br class="lb"/>ἐπειδὴ γὰρ ἡ
							μὲν καθαρὰ θερμότης καὶ ἥκιστα περιττωματικὴ <br class="lb"/>τὴν διαστολὴν ἐργάζεται μείζονά τε
							ἅμα καὶ ὠκυτέραν, <br class="lb"/>ἡ δὲ τεθολωμένη σηπεδονώδεσι περιττώμασι τὴν συστολὴν,
							<br class="lb"/>ὅταν δὲ ἐπὶ τῷ πρωϊαίτερον μὲν ἐπὶ τῷ μεγέθει τῆς διαστολῆς <br class="lb"/>ὁ σφυγμὸς
							γένηται πυκνότερος, ηὐξῆσθαι δηλώσει θερμότητα <br class="lb"/>πολλὴν ἐν τῷ σώματι καθαρὰν, ὅταν
							δ’ ἐπὶ τῷ πρωϊαίτερον <br class="lb"/>ἄρχεσθαι τὴν συστολὴν, ἀκαθάρτου τε καὶ περιττωματικῆς
							<br class="lb"/>θερμασίας ἐνδείξεται πλῆθος. ὡσαύτως δὲ κᾂν ἀραιότερος <br class="lb"/>ὁ σφυγμὸς γένηται
							κατὰ τὴν ἐκτὸς ἠρεμίαν, εἰ μὲν ἐπὶ βραχύτητι <br class="lb"/>τῆς διαστολῆς, ἐψῦχθαι τὴν ἐν τῷ ζώῳ
							θερμότητα δηλώσει, <br class="lb"/>εἰ δὲ διὰ τὸ βραδύνειν τὴν συστολὴν, ἐλάττω γεγονέναι <br class="lb"/>τὰ
							καπνώδη περιττώματα· κατὰ δὲ τὴν ἐντὸς ἠρεμίαν <br class="lb"/>ἔμπαλιν, εἰ μὲν ἐπὶ τῷ μηκυνθῆναι
							τὴν συστολὴν 
<a class="pb" href="#pb277" id="pb277">[p. 277]</a>
 ὁ σφυγμὸς πυκνωθείη, πλῆθος ὑποτρέφεσθαι καπνωδῶν
							περιττωμάτων, <br class="lb"/>εἰ δὲ διὰ τὸ πρωϊαίτερον ἄρχεσθαι τὴν διαστολὴν, <br class="lb"/>ηὐξῆσθαι τὴν
							θερμότητα. πάλιν δ’ αὖ κατὰ τὴν ἠρεμίαν <br class="lb"/>ταύτην ἀραιούμενος ὁ σφυγμὸς, εἰ μὲν διὰ
							τὸ μεμειῶσθαι τὴν <br class="lb"/>συστολὴν, ἠλαττῶσθαι τὰ περιττώματα δηλώσει, εἰ δὲ διὰ <br class="lb"/>τὸ
							βραδύνειν τὴν διαστολὴν, μεμειῶσθαι τὴν θερμότητα. <br class="lb"/>συνελθόντων δὲ ἀμφοῖν ἅμα, τοῦ
							τε μεμηκύνθαι τὴν προτέραν <br class="lb"/>κίνησιν καὶ τοῦ πρωϊαίτερον ἄρχεσθαι τὴν δευτέραν,
							<br class="lb"/>εἴτε κατὰ τὴν ἐκτὸς ἠρεμίαν, εἴτε κατὰ τὴν ἐντὸς τοῦτο συμβαίνει, <br class="lb"/>σύνθετον
							ἐνδείξεται διάθεσιν ἐξ ἐκείνων, ὧν ἑκάτερον <br class="lb"/>ἐδήλου κατὰ μόνας. ὁμοίως δὲ κᾂν
							ἀραιὸς ὁ σφυγμὸς γένηται, <br class="lb"/>καθ’ ὁποτερανοῦν τῶν ἠρεμιῶν ἀμφοῖν ἅμα συνελθόντων,
							τοῦ <br class="lb"/>τε συνῃρῆσθαι τὴν προτέραν κίνησιν καὶ τοῦ μετὰ πλέον <br class="lb"/>ἄρχεσθαι τὴν
							ἑτέραν, ἡ διάθεσις ἔσται καὶ οὕτω διττή τε καὶ <br class="lb"/>σύνθετος ἐξ ἑκατέρας τῶν ἤδη
							προδεδηλωμένων, ὑπομεμειωμένης <br class="lb"/>μὲν ὁποτερασοῦν τῶν κινήσεων, ἀναβεβλημένης δὲ καὶ
							<br class="lb"/>μετὰ πλέον ἀρχομένης τῆς ἑτέρας. οὐ μὴν ἥ γε διάγνωσις εἰς <br class="lb"/>ἴσην ἐνέργειαν
							ἥκει καθ’ ἑκατέρας τὰς ἡσυχίας. ἡ μὲν γὰρ ἐκτὸς <br class="lb"/>ἐναργῶς αἰσθητὴ, τὴν δ’ ἐντὸς οὐχ
							ὅπως ἐναργῶς, ἀλλ’ 
<a class="pb" href="#pb278" id="pb278">[p. 278]</a>
 οὐδ’ ἀμυδρῶς ἔνεστιν αἰσθήσει διαγνῶναι. στοχασμῷ δ’
							ἂν <br class="lb"/>μόνῳ τις αὐτὴν ἐξεύροι, συλλογισάμενος ἐκ τῆς καθ’ ἑκατέραν <br class="lb"/>τὴν κίνησιν
							ὁρμῆς, καὶ μᾶλλον ἐπ’ ἐκείνων τῶν σφυγμῶν <br class="lb"/>ἐν οἷς ἐναργῶς ἔστιν αἰσθήσει διαγνῶναι
							τὴν συστολήν. <br class="lb"/>εἴρηταί μοι καὶ περὶ τούτου τοῦ γένους τῶν σφυγμῶν ὅσον <br class="lb"/>ἱκανὸν
							εἰς τὰ παρόντα. </p>
                  </section>
                  <section id="body-1-2-3" class="div textpart chapter level4">
                    <p class="p autofirst"><span class="milestone">260</span>Ἑξῆς δ’ ἐστὶν ἐπί γε τῇ τάξει τοῦ <br class="lb"/>λόγου περὶ
							ῥυθμῶν διελθεῖν, ὑπὲρ ὧν Ἡροφίλῳ μὲν ἐπὶ <br class="lb"/>πλέον εἴρηται τήρησίν τινα καὶ ἐμπειρίαν
							ἱστοροῦντι μᾶλλον <br class="lb"/>ἢ λογικὴν μέθοδον ἐκδιδάσκοντι. τοὺς γὰρ καθ’ ἑκάστην ἡλικίαν
							<br class="lb"/>ὡς τὸ πολὺ φαινομένους ῥυθμοὺς τῶν σφυγμῶν ἔγραψε, <br class="lb"/>πρῶτον μὲν οὐδ’ ἐφ’ ὧν
							τινων φύσεων ἐτήρησεν αὐτοὺς οὐδὲν <br class="lb"/>ἡμῖν εἰπών· εἶτ’ ἐξ αὐτῶν ὧν διδάσκει δῆλον
							ὅτι συγκέχυταί <br class="lb"/>τε καὶ ἀδιάρθρωτός ἐστι περὶ τὴν τῆς συστολῆς τε καὶ <br class="lb"/>τῶν
							ἠρεμιῶν διάγνωσιν. εἴπερ γὰρ ἡγεῖταί ποτε δύνασθαι γενέσθαι <br class="lb"/>συστολὴν ἐπὶ τῶν
							γεγηρακότων, ἄχρι δὴ τῶν δέκα <br class="lb"/>πρώτων χρόνων ἐκτεταμένην, εὔδηλός ἐστι τῆς ὄντως
							συστολῆς <br class="lb"/>ἀναισθήτως ἔχων. αὕτη γὰρ ἐνίοτε μὲν ὀλιγοχρονιωτέρα <br class="lb"/>τῆς διαστολῆς
							ἐστιν, ἐνίοτε δ’ ἰσόχρονός ἐστιν, ὁτὲ δὲ, ὡς 
<a class="pb" href="#pb279" id="pb279">[p. 279]</a>
 ἐκεῖνος γράφει,
							πολυχρονιωτέρα μὲν, οὐ μὴν, ὡς οἴεται, πενταπλασίων, <br class="lb"/>ἀλλὰ βραχεῖ τινι μείζων. ὅσα
							δ’ ἄλλα μοχθηρὰ <br class="lb"/>καὶ ἀδιάρθρωτα καὶ ἀδύνατα πρὸς τὰς προγνώσεις ἔχει τὰ <br class="lb"/>περὶ
							ῥυθμῶν ὑφ’ Ἡροφίλου λεγόμενα, τὰ μὲν ἐκ τοῦ τρίτου <br class="lb"/>περὶ τῆς διαγνώσεως τῶν
							σφυγμῶν ἔνεστι μαθεῖν, τὰ δ’ ἐξ <br class="lb"/>ὧν ἰδίᾳ γράψομεν ὑπὲρ τῆς Ἡροφίλου περὶ τοὺς
							σφυγμοὺς <br class="lb"/>τέχνης. νῦν δὲ, οὔτε γὰρ ἱστορικὴν οὔτ’ ἀντιλογικὴν ποιοῦμαι
							<br class="lb"/>πραγματείαν, ἀλλὰ τῶν ἡμῖν ἐγνωσμένων διδασκαλικὴν, <br class="lb"/>ἐπὶ τὸν περὶ τῶν
							ἀνωμάλων σφυγμῶν ἤδη μεταβήσομαι <br class="lb"/>λόγον. </p>
                  </section>
                  <section id="body-1-2-4" class="div textpart chapter level4">
                    <p class="p autofirst">Διττὸν δ’ αὐτῶν ἐστι τὸ γένος· ἔνιοι μὲν <br class="lb"/>ἐν μιᾷ πληγῇ τὴν ἀνωμαλίαν λαμβάνοντες,
							ἄλλοι δ’ ἐν <br class="lb"/>ἀθροίσματι. καὶ καλεῖν ἔθος ἐστὶ τοῖς νεωτέροις ἰατροῖς
							<br class="lb"/>συστηματικὴν τὴν τοιαύτην ἀνωμαλίαν, ὅτι, οἶμαι, καὶ τὸ <br class="lb"/>ἄθροισμα σύστημα
							προσαγορεύουσιν. ἰστέον οὖν ὑπὲρ τῶν <br class="lb"/>ἀνωμάλων σφυγμῶν κοινῇ μὲν τοῦτο κατὰ
							πάντων, ὅπερ ἐν <br class="lb"/>τῷ δευτέρῳ τῶν ἐν τοῖς σφυγμοῖς αἰτίων ἐπιδέδεικται, δι’
							ἐμφράξεις <br class="lb"/>αὐτοὺς, ἢ θλίψεις ὀργάνων, ἢ πλῆθος τὸ πρὸς τὴν <br class="lb"/>δύναμιν νοούμενον,
							ἢ τὴν τῆς καρδίας ἀνώμαλον δυσκρασίαν 
<a class="pb" href="#pb280" id="pb280">[p. 280]</a>
 συνίστασθαι, χαλεπωτέραν δ’ εἶναι
							τὴν καθ’ ἕνα σφυγμὸν <br class="lb"/>ἀνωμαλίαν τῆς ἐν ἀθροίσματι. καὶ μὲν δὴ καὶ τὸ μηδόλως
							<br class="lb"/>κινεῖσθαι τὴν ἀρτηρίαν, ὅπερ ὀνομάζεται διαλείπειν, ἄν τε <br class="lb"/>καθ’ ἕνα σφυγμὸν
							ἄν τε κατὰ σύστημα γένηται, χαλεπόν <br class="lb"/>ἐστιν ὡς οὐδὲν ἁπάντων τῶν εἰδῶν ἄλλο τῶν
							ἀνωμάλων γινομένων. <br class="lb"/>ἰδίᾳ δὲ καθ’ ἑκάτερον γένος ὑπὲρ ἁπάντων τῶν <br class="lb"/>εἰδῶν
							ἐπίστασθαι χρὴ, ἀπὸ τῆς ἐν ἀθροίσματι τῶν σφυγμῶν <br class="lb"/>ἀνωμαλίας ἀρξαμένους.
							γυμνάσωμεν δὲ τὸν λόγον, καὶ πρῶτον <br class="lb"/>ἐν τῇ κατὰ σύστημα, ἐπειδὴ σαφεστέρα τῆς καθ’
							ἕνα τετύχηκεν <br class="lb"/>οὖσα. τοὺς μὲν δὴ διαλείποντας σφυγμοὺς ἤτοι διὰ <br class="lb"/>τὸ βαρύνεσθαι
							πρὸς τοῦ πλήθους ἡ δύναμις ἐργάζεται, κωλυομένη <br class="lb"/>κατὰ τὸν προσήκοντα καιρὸν ἐπὶ
							τὴν κίνησιν ἐξορμᾷν <br class="lb"/>διὰ πάχος, ἢ πλῆθος χυμῶν ἐμφράττον, ἤτοι τὰ στόματα <br class="lb"/>τῶν
							πλησίων τῆς καρδίας ἀρτηριῶν, δι’ ὧν ἕλκει τε καὶ αὖθις <br class="lb"/>ἐκπέμπει τὰς ὕλας, ἢ καὶ
							μέχρι τινὸς ἀπὸ τῶν στομάτων <br class="lb"/>ὅλην τῶν ἀγγείων τὴν εὐρύτητα. πολλάκις δ’ ἔξωθεν
							αὐταῖς <br class="lb"/>περιχυθὲν τὸ τοιοῦτον πλῆθος οἷον δεσμὸς γίνεται, τὸ μέν <br class="lb"/>πού τι
							βαρῦνον αὐτὰς οἷον φορτίον, ἔστι δ’ ὅτε καὶ τὰς ﻿
<a class="pb" href="#pb281" id="pb281">[p. 281]</a>
 χώρας εἰς ἃς
							διαστέλλονται κατα<span class="milestone">130</span>λαμβάνον, ἐνίοτε δὲ <br class="lb"/>καὶ
							φλεγμονή τις, ἢ σκίῤῥος, ἤ τις ἕτερος ὄγκος τοιοῦτος ἐν <br class="lb"/>τοῖς περιέχουσι τὰς
							ἀρτηρίας σώμασι συνιστάμενος <span class="milestone">261</span>ἐμποδὼν <br class="lb"/>ἵσταται
							ταῖς διαστολαῖς αὐτῶν. εἰ δὲ καὶ κατὰ τοὺς <br class="lb"/>χιτῶνας αὐτῶν τῶν ἀρτηριῶν τοιοῦτόν τι
							συσταίη, μείζων <br class="lb"/>ὁ κίνδυνος· εἰ δὲ καὶ κατὰ τὸ τῆς καρδίας αὐτῆς σῶμα, τοῦτο
							<br class="lb"/>μὲν ἤδη κακὸν ἔσχατον, ἐξαιφνίδιον γὰρ οἱ τοιοῦτοι συγκόπτονται. <br class="lb"/>οὐ μὴν ἥ γε
							δυσκρασία τῆς καρδίας ὁμοίως ὀλέθριος, <br class="lb"/>ἀλλ’ ἐπιεικεστέρα μακρῷ φλεγμονῆς. ἕπεται
							δ’ αὐτῇ <br class="lb"/>δυνάμεως ἀῤῥωστία. καὶ ὅ γε ἀμυδρὸς σφυγμὸς οὐκ ἄλλου <br class="lb"/>τινός ἐστιν ἢ
							τῆς τοιαύτης διαθέσεως γνώρισμα. συμμέτρως <br class="lb"/>μὲν γὰρ ἔχουσα κράσεως ἡ καρδία τὸν
							σφοδρὸν σφυγμὸν <br class="lb"/>ἀπεργάζεται, μοχθηρῶς δὲ τὸν ἀμυδρόν. τὸ δ’ ἧττόν τε καὶ
							<br class="lb"/>μᾶλλον ἑκατέρῳ διά τε τὴν τῆς εὐκρασίας ἐπίτασίν τε καὶ <br class="lb"/>ἄνεσιν. ἐδείχθη γὰρ
							πλάτος ἔχειν, καὶ διὰ τὴν τῆς δυσκρασίας <br class="lb"/>οὐδὲν ἧττον ὑπάρχον τοῖς σφυγμοῖς. ἀλλὰ
							μόνη μὲν ἡ <br class="lb"/>δυσκρασία μικρὸν καὶ ἀμυδρὸν ἀποτελεῖ τὸν σφυγμὸν, οὐ <br class="lb"/>μὴν ἤδη γέ
							πω καὶ ἀνώμαλον, εἰ μὴ παραβαλλομένη τοῖς <br class="lb"/>χυμοῖς ἡ δύναμις, ὅσοι τε κατ’ αὐτὴν
							τὴν καρδίαν εἰσὶ 
<a class="pb" href="#pb282" id="pb282">[p. 282]</a>
 καὶ ὅσοι κατὰ τὰς πλησίον αὐτῆς ἀρτηρίας τε καὶ φλέβας,
							<br class="lb"/>ἐλάττων αὐτῶν φαίνοιτο κατὰ τὴν ἰσχὺν, ὅπερ οὐδὲν ἄλλ’ <br class="lb"/>ἐστὶν ἢ τὸ πρὸς τὴν
							δύναμιν πλῆθος. ἐν γὰρ ταῖς τοιαύταις <br class="lb"/>διαθέσεσιν ἀνωμαλία τις ἐξ ἀνάγκης
							συνυπάρξει τοῖς <br class="lb"/>μικροῖς καὶ ἀμυδροῖς σφυγμοῖς. ἔνθα δ’ ἀῤῥωστεῖ μόνον ἡ <br class="lb"/>τῆς
							καρδίας δύναμις, οὐ μὴν βαρύνεταί γε πρὸς τῶν χυμῶν, <br class="lb"/>ἐνταῦθα μικροὶ καὶ ἀμυδροὶ
							πάντως εἰσὶν οἱ σφυγμοὶ διὰ <br class="lb"/>τὴν ἀτονίαν τῆς δυνάμεως, ἀνωμαλία δ’ οὐδεμία
							σύνεστιν <br class="lb"/>αὐτοῖς, εἰ μή ποτε ἄρα καὶ αὐτὸ τῆς καρδίας τὸ σῶμα δυσκρασίαν
							<br class="lb"/>ἀνώμαλον ἐπιδέξεται, περὶ ἧς ὀλίγον ὕστερον εἰρήσεται. <br class="lb"/>νυνὶ δ’ ἐπὶ τοὺς
							διαλείποντας ἐπάνειμι, παρακειμένους <br class="lb"/>μὲν τοῖς ἀραιοτέροις, διοριζομένους δ’ αὐτῶν
							τῷ ῥυθμὸν <br class="lb"/>ὅλον ἀπολωλεκέναι σφυγμοῦ κατὰ τοὺς διαλείποντας. εἰ δὲ <br class="lb"/>μὴ μόνον
							ἑνὸς σφυγμοῦ χρόνον ἡσυχάσειεν, ἀλλὰ καὶ πλέονα, <br class="lb"/>σαφέστερόν τ’ ἂν ὁ τοιοῦτος
							διαλείπων φαίνοιτο καὶ κινδυνωδέστερος <br class="lb"/>εἰς τοσοῦτον ἔσται τοῦ πρόσθεν εἰς ὅσον ἂν
							ἐπὶ <br class="lb"/>πλέον ἡσυχάζῃ. ὥστε οὐκ οἶδα εἴ τινα σωθῆναι δυνατόν <br class="lb"/>ἐστι δυοῖν σφυγμῶν
							χρόνον ἡσυχαζούσης τῆς ἀρτηρίας. ἑνὸς <br class="lb"/>δὲ σφυγμοῦ χρόνον ἢ καὶ βραχεῖ πλέον
							πολλάκις ἐθεασάμεθα, 
<a class="pb" href="#pb283" id="pb283">[p. 283]</a>
 διαλειπούσης τῆς κινήσεως τῶν ἀρτηριῶν, ἀναῤῥωθέντα
							τὸν <br class="lb"/>ἄνθρωπον, καὶ μάλισθ’ ὅταν ἄγῃ πρεσβυτικὴν ἡλικίαν, καίτοι <br class="lb"/>τάχ’ ἂν
							δόξειεν ἄλογον εἶναι τὸ τοιοῦτον. εἰ γὰρ καὶ ἄλλως <br class="lb"/>ἀσθενής ἐστιν ὁ γέρων καὶ
							κάμνουσιν αἱ δυνάμεις αὐτῷ <br class="lb"/>καὶ πρὸ τοῦ νοσεῖν, τί ποτε χρὴ προσδοκᾷν ἀποβήσεσθαι
							<br class="lb"/>τῷ διὰ τὴν ἡλικίαν καμάτῳ προσγενομένου τοῦ διὰ τὴν νόσον; <br class="lb"/>ἀλλ’ ὡς ἔοικεν,
							οὐ ταύτῃ χαλεπόν ἐστιν, ἀλλ’ ἐκείνῃ μᾶλλον <br class="lb"/>ἐπιεικὲς, ὅτι τὰς ἀσθενεῖς δυνάμεις
							ὑπὸ μικρῶν πολλάκις αἰτίων <br class="lb"/>ἐπηρεάζεσθαι συμβαίνει, τὰς δ’ ἰσχυρὰς ὑπὸ τῶν
							μεγίστων <br class="lb"/>μόνον νικᾶσθαι. ταῦτά τοι καὶ ὅσοι ταῖς ἕξεσιν ἰσχυροὶ <br class="lb"/>καὶ χρόνῳ
							παμπόλλῳ διετέλεσαν ἄνοσοι κινδυνεύουσι νοσήσαντες, <br class="lb"/>οἱ δ’ ἀσθενεῖς καὶ συνεχῶς
							ὑπὸ παντὸς αἰτίου βλαπτόμενοι <br class="lb"/>ῥᾷστα διασώζονται, ὅτι δηλαδὴ τούτων μὲν οὐδεὶς
							<br class="lb"/>ἀναμένει μέγεθος αἰτίου, φθάνων ὑπὸ παντὸς ἐπηρεάζεσθαι <br class="lb"/>καὶ τοῦ σμικροτάτου,
							τῶν δ’ ἰσχυρῶν ἡ ῥώμη πρὸς ἅπαν <br class="lb"/>ἀπομάχεται τὸ μικρὸν κακὸν, ὥσθ’ ὑπὸ μόνων
							νικᾶσθαι <br class="lb"/>τῶν μεγάλων. γέροντες μὲν οὖν διὰ τοῦτο τοὺς διαλείποντας <br class="lb"/>σφυγμοὺς
							ἧττον ὀλεθρίους ἔχουσι τῶν ἀκμαζόντων. <br class="lb"/>οἱ δὲ δὴ παῖδες ἑξῆς, ὅτι τήν τε πεπτικὴν
							δύναμιν ἰσχυρότατοι 
<a class="pb" href="#pb284" id="pb284">[p. 284]</a>
 καὶ τὸ σῶμα μαλακώτατοί τε καὶ ῥᾳδίως διαπνεόμενοι,
							<br class="lb"/>ἐκπέπτουσί τε οὖν καὶ διαφοροῦσι τάς τε ἀνωμάλους <br class="lb"/>δυσκρασίας καὶ τὸ πλῆθος
							καὶ τὸ πάχος τῶν χυμῶν. συμβαίνει <br class="lb"/>δὴ καὶ τούτους ἧττον κινδυνεύειν τῶν ἀκμαζόντων
							ἐν <br class="lb"/>τοῖς διαλείπουσι σφυγμοῖς, διὰ διττὴν αἰτίαν, ὅτι τε τὴν <br class="lb"/>σφυγμικὴν
							δύναμιν ἀσθενεστέραν ἔχουσι τῆς τῶν ἀκμαζόντων, <br class="lb"/>
							<span class="milestone">262</span>ὥσθ’ ὑπὸ βραχυτέρων αἰτίων ἑτοιμότερον νικᾶσθαι,
							<br class="lb"/>καθάπερ οἱ γέροντες, καὶ ὅτι τὴν πεπτικὴν ἰσχυροτέραν, <br class="lb"/>ὡς ῥᾷον ἐπανορθοῦσθαι
							τὰ λυποῦντα. πρόσεστι δὲ <br class="lb"/>καὶ τὸ τῆς διαπνοῆς ἕτοιμον, οὐ μικρὸν ἀγαθὸν εἰς
							ἐπανόρθωσιν <br class="lb"/>νοσημάτων, ὡς καὶ πρὸς Ἱπποκράτους ἐλέγετο. εἰ μὲν <br class="lb"/>οὖν ἀρέσκοιτό
							τις τοῖς εἰρημένοις λογισμοῖς, ἔνεστιν αὐτοῖς <br class="lb"/>χρῆσθαι, εἰ δ’ οὐκ ἀρέσκοιτο, τὸ
							γοῦν ἐκ τῆς πείρας φαινόμενον <br class="lb"/>ἴστω τοιοῦτον ὑπάρχον οἷον εἴρηται. μάλιστα μὲν
							<br class="lb"/>οὖν οἱ ἀκμάζοντες, ἧττον δ’ αὐτῶν οἱ παῖδες, ἥκιστα δ’ οἱ <br class="lb"/>γέροντες ἐν τοῖς
							διαλείπουσι κινδυνεύουσιν. οὐδὲν δὲ θαυμαστὸν <br class="lb"/>ὀλεθριωτάτην εἶναι τῶν ἀνωμαλιῶν
							τὴν διαλειπτικήν. <br class="lb"/>αἱ μὲν γὰρ ἄλλαι πλημμελεῖς πώς εἰσι κινήσεις, ἡ δὲ κατὰ 
<a class="pb" href="#pb285" id="pb285">[p. 285]</a>
 τὸ διαλείπειν ἐν στερήσει κινήσεως γίνεται. καθ’ ὃν γὰρ χρόνον <br class="lb"/>ὁ
							σφυγμὸς διαλείπει, κατὰ τοῦτον οὐδόλως ἡ ἀρτηρία <br class="lb"/>κινεῖται. καὶ σχεδὸν εἰς ὅσον
							ἀλλήλων διαφέρουσιν ὑγεία καὶ <br class="lb"/>θάνατος καὶ νόσος, εἰς τοσοῦτον καὶ ἡ κατὰ φύσιν
							κίνησις <br class="lb"/>ἀκινησίας τε καὶ μοχθηρᾶς κινήσεως. ἡ μὲν γὰρ κατὰ φύσιν <br class="lb"/>κίνησις
							οἷόν περ ὑγεία, ἡ δὲ μοχθηρὰ κίνησις οἷόν περ ἡ <br class="lb"/>νόσος, ἡ δ’ ἀκινησία θανάτῳ
							προσέοικεν. οἷς μέντοι δοκεῖ <br class="lb"/>κατὰ τὰς ἐνεργείας αὐτὰς γίνεσθαι τό θ’ ὑγιαίνειν
							καὶ τὸ νοσεῖν, <br class="lb"/>οὐ κατὰ τὰς τοῦ σώματος διαθέσεις, ἀφ’ ὧν ἐνεργοῦμεν, <br class="lb"/>τούτοις
							οὐχ οἷόν περ ὑγεία τις ἡ κατὰ φύσιν κίνησις τῶν <br class="lb"/>ἀρτηριῶν, ἀλλ’ ἄντικρυς ὑγεία
							λεχθήσεται. κατὰ ταῦτα γοῦν <br class="lb"/>καὶ ἡ πλημμελὴς κίνησις οὐχ οἷόν περ νόσος, ἀλλ’ αὐτὸ
							δὴ <br class="lb"/>τοῦτο νόσον, ἡ δ’ ἀκινησία νέκρωσίς τις, εἰ μὲν ἐπὶ πλέον <br class="lb"/>γένοιτο
							παντελὴς, εἰ δ’ ἄχρι τοῦ δοκεῖν ἑνὸς σφυγμοῦ χρόνοιν <br class="lb"/>δυοῖν ἡσυχάζειν, οἷόν περ
							κάρος, ἢ ἀποπληξία τις, ἢ <br class="lb"/>παράλυσις τῶν καθ’ ὁρμὴν ἐνεργειῶν. οἷα γὰρ ταῦτα περὶ
							<br class="lb"/>ἑτέραν ἀρχήν ἐστι τὴν ἐν ἐγκεφάλῳ, τοιοῦτό τι καὶ ἡ τῶν <br class="lb"/>σφυγμῶν ἡσυχία περὶ
							τὴν ἐν τῇ καρδίᾳ, καὶ ὥσπερ ἐπ’ ἐκείνης ﻿
<a class="pb" href="#pb286" id="pb286">[p. 286]</a>
 ὀρθῶς εἴρηται λύειν ἀποπληξίην,
							ἰσχυρὴν μὲν ἀδύνατον, <br class="lb"/>ἀσθενέα δὲ οὐ ῥηΐδιον, οὕτω κᾀνταῦθα καλῶς εἰρήσεται, λύειν
							<br class="lb"/>ἀκινησίαν σφυγμῶν μακροχρόνιον μὲν ἀδύνατον, βραχυχρόνιον <br class="lb"/>δὲ οὐ ῥᾴδιον.
							μακροχρόνιος μὲν οὖν ἐστιν ἡ δυοῖν σφυγμοῖν <br class="lb"/>χρόνον ὑπερβαίνουσα, βραχυχρόνιος δὲ
							ἡ τοῖν δυοῖν ἐντός. <br class="lb"/>ἡ δὲ περὶ τῶν ἑνὸς σφυγμοῦ χρόνων ἡσυχία μετριωτάτη τῶν
							<br class="lb"/>διαλήψεών ἐστι καὶ πολλοὶ διεσώθησαν ἐκ ταύτης γέροντές <br class="lb"/>τε καὶ παῖδες,
							ἀκμάζων δ’ οὐδεὶς οὐδὲ ἐκ ταύτης. ἀλλ’ ὑπ’ <br class="lb"/>ἀγνοίας ἔνιοι τὴν μακρὰν ἀραιότητα
							διάληψιν εἶναι νομίζοντες <br class="lb"/>ἡγοῦνται σεσῶσθαί τινας ἀκμάζοντας ἐκ τῆς τοιαύτης
							<br class="lb"/>κακοσφυξίας. ἔστι μὲν οὖν καὶ ἥδε χαλεπὴ, καὶ μάλιστα τοῖς <br class="lb"/>ἀκμάζουσιν, οὐ
							μὴν ὀλέθριος πάντως· ἐπὶ μέντοι τῶν παίδων <br class="lb"/>τε καὶ τῶν γερόντων ἔτι δὴ καὶ μᾶλλον
							ἐπιεικής. ὅ γε μὴν <br class="lb"/>θάνατος ἐξαιφνίδιος ἐπὶ τοῖς διαλείπουσι γίνεται σφυγμοῖς
							<br class="lb"/>ἀνάλογον ἀποπληξίᾳ. σβέννυται γὰρ ἐν ἀμφοτέροις ἡ ἐν τῇ <br class="lb"/>καρδίᾳ θερμότης,
							ἀναπνοῆς στερηθεῖσα. ἀραιότης μὲν οὖν <br class="lb"/>διαλείποντος σφυγμοῦ διώρισται τῷ μήκει τοῦ
							χρόνου· <br class="lb"/>προσδιορισθήσεται δ’ ἐνίοτε καὶ τῷ τὴν μὲν ἀραιότητα 
<a class="pb" href="#pb287" id="pb287">[p. 287]</a>
 καὶ
							μεθ’ ὁμαλότη<span class="milestone">131</span>τός ποτε συνίστασθαι πάντων τῶν
							<br class="lb"/>πληγῶν, τὸν διαλείποντα δὲ σφυγμὸν ἐξ ἀνάγκης ἀνώμαλον <br class="lb"/>γίνεσθαι, ἐνίοτε μὲν
							γὰρ διὰ τριῶν, ἐνίοτε δὲ διὰ τεσσάρων, <br class="lb"/>ἔστι δ’ ὅτε διὰ πέντε πληγῶν, ἢ καὶ
							πλειόνων, εὑρίσκεται <br class="lb"/>διαλείπων τε καὶ ἡσυχάζων ἕνα χρόνον ἢ καὶ πλέονα κινήσεως,
							<br class="lb"/>συμμεταβάλλεται δ’ εὐθὺς αὐτῷ καὶ τῶν ἄλλων τι <br class="lb"/>γενῶν εἰς ἀνωμαλίαν
							τρεπόμενον. οὐ μὴν ἀλλὰ καὶ τοῦτο <br class="lb"/>ταῖς ἐκτεταμέναις ἐπὶ πλείονα χρόνον ἀραιότησιν
							ἀχώριστον <br class="lb"/>ὑπάρχει, τὸ βραδυτέραν τοῦ προσήκοντος ἀποτελεῖσθαι τὴν <br class="lb"/>κίνησιν,
							ἐνίοτε μὲν εἰς τοσοῦτον εἰς ὅσον περ καὶ ἡ ἀραιότης, <br class="lb"/>ἐνίοτε δ’ ἐπὶ πλέον, ἢ
							ἔλαττον, ὡς ἂν ἡ τὴν τοιαύτην <br class="lb"/>κακοσφυξίαν ἐργαζομένη διάθεσις ἔχῃ. <span class="milestone">263</span>κατάψυξις <br class="lb"/>δ’ ἐστὶν ἰσχυρὰ τῶν τοιούτων σφυγμῶν αἰτία
							τῆς γενέσεως, <br class="lb"/>ἤτοι κατὰ τὸ σῶμα τῆς καρδίας, ἢ κατὰ τὸ πνεῦμά τε καὶ <br class="lb"/>αἷμα τὸ
							ἐν ταῖς κοιλίαις αὐτῆς, ἢ κατά τι τῶν ὁμιλούντων <br class="lb"/>μορίων. ἡ μὲν οὖν κατὰ τὸ σῶμα
							τῆς καρδίας αὐτὸ κατάψυξις <br class="lb"/>μεγάλη εἰς τοσοῦτο καὶ τοὺς σφυγμοὺς ἀμυδροὺς
							<br class="lb"/>ἐργάζεται καὶ βραδεῖς καὶ μικροὺς εἰς ὅσον ἂν καὶ αὕτη δυναστεύῃ· <br class="lb"/>ἡ δ’ ἀπό
							τινος τῶν ἄλλων ὁρμωμένη τὴν ἀραιότητα 
<a class="pb" href="#pb288" id="pb288">[p. 288]</a>
 πλέον ἢ τὰ ἄλλα τὰ εἰρημένα γένη
							τοῦ κατὰ φύσιν <br class="lb"/>ἐξίστησιν. ὥστ’ ἔνιοί τινες ἐξ αὐτῶν οὐ πολὺ τῶν κατὰ φύσιν
							<br class="lb"/>ἐλάττους τε καὶ βραδυτέρους καὶ ἀμυδροτέρους ἔχοντες τοὺς <br class="lb"/>σφυγμοὺς ὅμως
							ἀπόλλυνται διὰ ταχέων. ὁ δὲ θάνατος ἀφυκτότερος <br class="lb"/>μέν ἐστιν, ὅταν αὐτὸ τὸ σῶμα τῆς
							καρδίας δέξηται <br class="lb"/>τὴν κατάψυξιν, ἐξαιφνίδιος δὲ γίνεται καὶ κατὰ τὴν ἑτέραν
							<br class="lb"/>διαφοράν. καὶ ἀποθνήσκουσιν οἱ μὲν πρότεροι κοιμώμενοι <br class="lb"/>μᾶλλον, ὡς μηκέτ’
							ἐξαναστῆναι, οἱ δὲ δεύτεροι καὶ οὕτως <br class="lb"/>μὲν, ἀλλὰ καὶ διαλεγόμενοί τινες ἐξ αὐτῶν,
							ὡς δοκεῖν τοῖς <br class="lb"/>ἰδιώταις μηδὲν ἔχειν ἄτοπον, ἐξαίφνης οἷόν περ λειποθυμήσαντες
							<br class="lb"/>ἀπέθανον, οἱ μὲν ἐφιδρώσαντες, οἱ δὲ καὶ χωρὶς <br class="lb"/>τούτου. καὶ καταλαμβάνει τὸ
							σύμπτωμα τοῦτο καὶ ἡ διάθεσις <br class="lb"/>αὕτη καὶ τῶν ἐν νόσοις μέν τινας, ὅταν ἀπύρετοι
							γένωνται <br class="lb"/>παραλόγως, καὶ τῶν ὑγιαινόντων δέ τινας ἐν πρεσβυτικῇ <br class="lb"/>μάλιστα τῇ
							ἡλικίᾳ. ἀραιότης μὲν οὖν σφυγμῶν εἰς <br class="lb"/>τοσοῦτον ὀλέθριος. καὶ μὲν δὴ καὶ οἱ
							διαλείποντες ἔτι καὶ <br class="lb"/>μᾶλλον, εἴ γε καὶ ἡ γένεσις αὐτῶν ἐπιτεινομένης τῆς
							ἀραιότητος <br class="lb"/>καὶ ἡ λύσις ἐπάνοδος εἰς τὴν ἀρχαίαν συμμετρίαν ἐστὶ 
<a class="pb" href="#pb289" id="pb289">[p. 289]</a>
 δι’
							ἀραιότητος, οὐδεὶς γὰρ τῶν σωθέντων ἐπὶ διαλείπουσι <br class="lb"/>σφυγμοῖς ἑτέρως ἐσώθη, ἀλλὰ
							καθ’ ὃν εἴρηται τρόπον ἅπαντες, <br class="lb"/>ἀραιότητος μὲν πρῶτον ἱκανῶς ἐκτεταμένης
							διαδεξαμένης <br class="lb"/>τὸν διαλείποντα σφυγμὸν, ἐπ’ αὐτῇ δ’ ἀεὶ καὶ μᾶλλον
							<br class="lb"/>ὀλιγοχρονιωτέρας γινομένης τῆς ἡσυχίας ἄχρι τοῦ τὴν κατὰ <br class="lb"/>φύσιν ἀπολαβεῖν
							συμμετρίαν. </p>
                  </section>
                  <section id="body-1-2-5" class="div textpart chapter level4">
                    <p class="p autofirst">Ἐναντίοι δ’ εἰσὶ τοῖς εἰρημένοις σφυγμοῖς <br class="lb"/>ἕτεροι δύο, τῷ μὲν ἀραιῷ πυκνὸς, τῷ
							διαλείποντι δ’ ὁ <br class="lb"/>παρεμπίπτων, οὓς ὁ Ἀρχιγένης ἔοικεν οἴεσθαι χαλεπωτέρους
							<br class="lb"/>εἶναι τῶν προειρημένων, ἐξαπατώμενος ὑπὸ τῶν πυκνῶν, ὅτι <br class="lb"/>καὶ προηγοῦνται καὶ
							συνεδρεύουσι συγκοπαῖς· ἐπὶ δὲ τῶν <br class="lb"/>παρεμπιπτόντων, ὅτι περιπνευμονικοῖς ἐνίοτε
							προσπίπτουσιν <br class="lb"/>ὀλεθρίως ἔχουσι καὶ πυρετοῖς ἔστιν ὅτε, καθ’ οὓς ἔμφραξις ἢ
							<br class="lb"/>θλίψις ἐστὶν ἀρτηριῶν κυρίων. οὐ μὴν εἴς γε τὴν γένεσιν <br class="lb"/>ἀποβλέψαντι τῶν
							τοιούτων σφυγμῶν ἀληθὴς ἡ δόξα φαίνεται <br class="lb"/>τοῦ Ἀρχιγένους. ὁ μὲν γὰρ παρεμπίπτων ἐπ’
							ἀνωμάλῳ <br class="lb"/>γίνεται πυκνότητι, διὰ τὸ πολλάκις ἐνδεέστερον τῆς χρείας
							<br class="lb"/>ἐνηργηκέναι τὴν καρδίαν. αὐτὸ δὲ τοῦτο πάλιν ἤτοι βαρυνομένης <br class="lb"/>γίνεται τῆς
							καρδίας ὑπὸ πλήθους, ἢ τῶν ὀργάνων 
<a class="pb" href="#pb290" id="pb290">[p. 290]</a>
 ἐμπεφραγμένων, ἢ στενοχωρουμένων,
							ἅπερ, οἶμαι, καὶ τῶν <br class="lb"/>διαλειπόντων ἦν αἴτια· διαλλάττουσιν οὖν ἀλλήλοις τῷ
							<br class="lb"/>τοὺς μὲν παρεμπίπτοντας ἀπομαχομένην τε καὶ διαγωνιζομένην <br class="lb"/>τοῖς ἐνοχλοῦσιν
							αἰτίοις ἔχειν τὴν δύναμιν, τοὺς δὲ διαλείποντας <br class="lb"/>ὀκνοῦσαν τοῦτο πράττειν. ἀμέλει
							πολλάκις οἱ παρεμπίπτοντες <br class="lb"/>σφυγμοὶ κρίσιν ἤνεγκαν. εἰ γὰρ καί ἐστιν <br class="lb"/>ὥσπερ
							κατ’ ἄπειρον τῆς εἰς ἀγῶνα παρασκευαζομένης φύσεως. <br class="lb"/>εἰ δὲ ἐκ τῶν τοιούτων κρίσεων
							ἀπόλλυνταί τινες, οὐδὲν <br class="lb"/>τοῦτο πρὸς τὸ χαλεπωτέραν εἶναι τὴν τῶν παρεμπιπτόντων
							<br class="lb"/>διάθεσιν τῆς τῶν διαλειπόντων. πολὺ πλείους γὰρ ἐκ τῶν <br class="lb"/>διαλειπόντων
							ἀπόλλυνται, κατὰ δὲ τὸν αὐτὸν τρόπον κᾀκ <br class="lb"/>τῶν ἱκανῶς ἀραιῶν ἤπερ ἐκ τῶν πυκνῶν. οἱ
							γοῦν περικαεῖς <br class="lb"/>ἅπαντες πυρετοὶ πυκνὸν ἔχουσι τὸν σφυγμὸν, <span class="milestone">264</span>ἔνιοί <br class="lb"/>τινες αὐτῶν ὄντες ἀκίνδυνοι. οἱ δ’ ἐν ταῖς
							συγκοπαῖς πυκνοὶ <br class="lb"/>διὰ τὴν ἀμυδρότητα κινδυνώδεις εἰσὶν, ἀχώριστον οὖσαν
							<br class="lb"/>ἁπασῶν συγκοπῶν, καὶ χρὴ, οἶμαι, τοὺς ἀμυδροτάτους <br class="lb"/>σφυγμοὺς εἴπερ τινὰς καὶ
							ἄλλους κινδυνώδεις νομίζειν, οἷοί <br class="lb"/>περ οἱ τῶν συγκοπτομένων εἰσὶν, ὅλως δ’
							ἐπισκέψασθαι καλῶς <br class="lb"/>ἔχει περὶ τῶν ἐν ἅπασι τοῖς τῶν σφυγμῶν γένεσιν ἀκροτήτων.
								﻿
<a class="pb" href="#pb291" id="pb291">[p. 291]</a>
 ὅτι μὲν γὰρ ὀλέθριοι καὶ πρὸς Ἀρχιγένους ὡμολόγηται. <br class="lb"/>ποία δ’
							ὀλεθριωτάτη πασῶν ἐστιν οὔτ’ ἐκεῖνος οὔτ’ <br class="lb"/>ἄλλος τις ἀκριβῶς ἐπεσκέψατο. καίτοι
							δῆλον ὡς ὅση περ ἂν <br class="lb"/>ἀκρότης σφυγμῶν φαίνηται τῶν ἄλλων ὀλεθριωτάτη, καὶ τὸ
							<br class="lb"/>κατ’ ἐκείνην γένος ὀλεθριώτατον εἰκότως νομισθήσεται τῶν <br class="lb"/>ἄλλων γενῶν. οὕτω
							δὲ καὶ εἰ παραβάλλοντες ἓν ἑνὶ, τὸ κατὰ <br class="lb"/>θάτερον αὐτῶν ἄκρον εὑρίσκοιμεν
							ὀλεθριώτερον, οὐκ ἂν ἀλόγως <br class="lb"/>οὐδὲ τὸ γένος ὅλον τοῦ γένους ὀλεθριώτερον εἴποιμεν.
							<br class="lb"/>ἡ μὲν οὖν ἄκρα πυκνότης οὐδὲν ἧττον τῶν συγκοπτομένων <br class="lb"/>ὑπάρχει τοῖς περικαῶς
							πυρέττουσιν, οὐκ ἐξ ἅπαντος ὀλεθρίως <br class="lb"/>διακειμένοις, ἡ δ’ ἀραιότης οὐκ ἔστιν ὅτε
							ἀκίνδυνος ὑπάρχει, <br class="lb"/>καθάπερ οὐδ’ ἡ ἀμυδρότης, οὐδ’ ἡ σμικρότης. αἱ μὲν <br class="lb"/>γὰρ
							τρεῖς αὗται διαφοραὶ τῶν σφυγμῶν εἰς ἄκρον ἥκουσαι <br class="lb"/>κινδυνώδεις εἰσὶ διαπαντὸς, οὐ
							μὴν τό γε μέγεθος, ὥσπερ <br class="lb"/>οὐδ’ ἡ σφοδρότης, ἀλλ’ αὐτὴ μὲν μόνη πασῶν ἀκροτήτων
							<br class="lb"/>οὐχ ὅπως κινδυνώδης, ἀλλὰ καὶ μέγιστον ἀγαθὸν, ἄν πέρ <br class="lb"/>τις αὐτὴν ἐπίστηται
							διαγινώσκειν. τὸ δ’ ἔσχατον μέγεθος, <br class="lb"/>ἐπειδὰν μὲν ἅμα νοσώδει μαλακότητι
							συνίστηται, κινδυνῶδες 
<a class="pb" href="#pb292" id="pb292">[p. 292]</a>
 ἐπειδὰν δὲ μετά τινος ὑγιεινῆς τοῦ χιτῶνος
							συστάσεως, οὐδὲν <br class="lb"/>ἄτοπον ἔχει. μυριάκις γὰρ ἐν τοῖς πυρετοῖς ἀκινδύνοις μὲν,
							<br class="lb"/>θερμοῖς δὲ καὶ περικαέσιν ὁ σφυγμὸς γίνεται μέγιστος, ὅταν <br class="lb"/>ἡ δύναμις
							εὐρωστῇ. οὐκοῦν οὐδ’ ἐκ τῆς τῶν ἀκροτήτων παραβολῆς <br class="lb"/>οὔτε τὸ τῶν πυκνῶν σφυγμῶν
							γένος ὀλεθριώτερον <br class="lb"/>ἂν ἐπιδείξειέ τις τῶν ἀραιῶν οὔτε τὸ τῶν παρεμπιπτόντων
							<br class="lb"/>τοῦ τῶν διαλειπόντων. ἐπεὶ δὲ ὁ λόγος ἔσπευδε μὲν ἐπὶ τὴν <br class="lb"/>περὶ τούτων
							ἀπόδειξιν μόνων, ἐν παρέργῳ δὲ καὶ περί τινων <br class="lb"/>ἄλλων ἐσκέψατο γενῶν, οὐδὲν ἂν εἴη
							χεῖρον ἔργον τὸ πάρεργον <br class="lb"/>ποιησαμένους τῇ μνήμῃ παραθέσθαι τὰ διδαχθέντα περὶ
							<br class="lb"/>μεγάλου τε καὶ μικροῦ καὶ σφοδροῦ καὶ ἀμυδροῦ σφυγμοῦ. <br class="lb"/>κάλλιον δ’, εἰ καὶ
							τὴν λοιπὴν διαφορὰν αὐταῖς προσθείημεν <br class="lb"/>τὴν κατὰ βραδύτητα καὶ τάχος. φαίνεται γὰρ
							κᾀνταῦθα τὸ <br class="lb"/>τῶν ταχέων γένος ἀκινδυνότερον ὑπάρχον τῶν βραδέων, εἴ <br class="lb"/>γε δὴ καὶ
							ἡ ἄκρα ταχύτης τῆς ἄκρας βραδύτητος. ἡ μὲν γὰρ <br class="lb"/>ἄκρα βραδύτης, ὥσπερ γε καὶ ἡ
							ἀραιότης, σβεννυμένης ἀποτελοῦνται <br class="lb"/>τῆς ἐμφύτου θερμασίας· ἡ δ’ εἰς τὸ τάχος
							αὔξησις <br class="lb"/>διά τε τὴν χρείαν ἐπείγουσαν γίνεται καὶ πάντως ὑπὸ δυνάμεως 
<a class="pb" href="#pb293" id="pb293">[p. 293]</a>
 ἐῤῥωμένης. Ἀρχιγένης δὲ κᾀν τούτῳ σφάλλεται τὸν <br class="lb"/>μυρ<span class="milestone">132</span>μηκίζοντα σφυγμὸν ὑπολαμβάνων ταχὺν ὑπάρχειν. <br class="lb"/>οὔτε γὰρ ταχὺς ὅλως ὁ
							τοιοῦτός ἐστι σφυγμὸς οὔτ’ εἰς ἄκρον <br class="lb"/>ἥκει πυκνότητος. ὅτι δ’ ἐπιεικεῖς αἱ κατὰ
							πυκνότητα καὶ μέγεθος <br class="lb"/>καὶ τάχος ἀκρότητες, ἔνεστί σοι κᾀνθάδε καταμαθεῖν.
							<br class="lb"/>ἐπιλεξάμενος ὑγιαίνοντα νεανίσκον ὀξύτατα κέλευσον δραμεῖν, <br class="lb"/>καὶ τὰς τρεῖς
							εὐθέως εὑρήσεις γινομένας ἀκρότητας, οὐδὲν <br class="lb"/>οὔτ’ ἔχοντος οὔθ’ ἕξοντος κακὸν
							ἀνθρώπου. ὁ δὲ σκληρότατος <br class="lb"/>σφυγμὸς, εὔλογον γὰρ καὶ περὶ ταύτης ἀποφήνασθαί
							<br class="lb"/>τι τῆς διαφορᾶς, ὅπως μηδὲν ἐλλείπῃ τῷ λόγῳ, παραπλησίως <br class="lb"/>ἐστὶ τῷ μαλακωτάτῳ
							κινδυνώδης. ὁ μὲν γάρ ἐστιν ἤτοι διὰ <br class="lb"/>σκίῤῥον, ἢ φλεγμονὴν τοῦ σπλάγχνου μεγάλην,
							ἢ πῆξιν ἐκ <br class="lb"/>ψύξεως, ἢ ξηρότητα τὴν ἐκ καυσωδεστάτου πυρετοῦ γινομένην, <br class="lb"/>ἢ
							σπασμὸν ἰσχυρόν· ὁ δὲ διά τε κῶμα βαθὺ καὶ τοὺς <br class="lb"/>λευκοφλεγματίας ὑδέρους καὶ
							συλλήβδην εἰπεῖν ἄμετρον ὑγρότητα <br class="lb"/>τῆς ἕξεως τοιοῦτος ἀποτελεῖται. ἀναλαβόντες οὖν
							αὖθις <br class="lb"/>ἐν κεφαλαίοις τὰ λεχθέντα, τελευτὴν <span class="milestone">265</span>ἐπιθῶμεν ἤδη τῷ <br class="lb"/>λόγῳ. πάντες οἱ σφυγμοὶ τῆς κατὰ φύσιν ἐπὶ πολὺ συμμετρίας
							<br class="lb"/>ἀποχωροῦντες οὐκ ἀγαθοὶ, ἀλλ’ ὁ μὲν ἀμυδρότατός τε καὶ 
<a class="pb" href="#pb294" id="pb294">[p. 294]</a>
 βραδύτατος
							καὶ ἀραιότατος ἁπάντων χείριστος, ἑξῆς δ’ αὐτῶν <br class="lb"/>ὁ μικρότατος καὶ μαλακώτατος καὶ
							σκληρότατος, εἶθ’ ὁ <br class="lb"/>πυκνότατος, οὐ μὴν ὁ τάχιστός γε, οὐδέ γ’ ὁ μέγιστος, ἀλλὰ
							<br class="lb"/>μετρίως οὗτοι κινδυνώδεις. μόνος δ’ ἐκ τῶν ἄκρων ἄριστος <br class="lb"/>ἁπάντων ὁ
							σφοδρότατος. Ἀρχιγένης δὲ περὶ τούτων ἑτέρως <br class="lb"/>ἀπεφήνατο, μήτ’ ἀπόδειξίν τινα τῷ
							λόγῳ προσθεὶς, οὐδὲ γὰρ <br class="lb"/>εἶχε, μήτε τὴν ἐμπειρίαν ὁμολογοῦσαν ἔχων, ἀλλὰ
							παραλογισθεὶς <br class="lb"/>ὑφ’ ὧν ὀλίγον ἔμπροσθεν εἶπον. ὅστις οὖν ἐθέλει τῶν <br class="lb"/>ἔργων τῆς
							τέχνης ἔχεσθαι φιλοπόνως, ἐξεταζέτω τὰ νῦν ὑφ’ <br class="lb"/>ἡμῶν εἰρημένα διὰ τῆς τῶν
							καμνόντων ἐμπειρίας. ἀλλὰ τοῦτο <br class="lb"/>μὲν οἶδ’ ὅτι πράξουσιν οἷς ἀλήθεια σπουδάζεται.
							ἐπεὶ δὲ <br class="lb"/>καὶ περὶ τούτων αὐτάρκως εἴρηται, καιρὸς ἂν εἴη λέγειν ἤδη <br class="lb"/>τι καὶ
							περὶ τῆς καθ’ ἕνα σφυγμὸν ἀνωμαλίας. </p>
                  </section>
                  <section id="body-1-2-6" class="div textpart chapter level4">
                    <p class="p autofirst">Ἔστι δὲ κᾀνταυθοῖ χαλεπωτάτη πασῶν <br class="lb"/>ἡ διαλείπουσα. γίνεται δ’ αὕτη διακοπτούσης
							ἡσυχίας τὴν <br class="lb"/>διαστολήν. ἰδέαι δὲ πλείους αὐτῆς, ἅπασαι μὲν χαλεπαὶ,
							<br class="lb"/>διαφέρουσαι δ’ ἀλλήλλων τῷ μᾶλλόν τε καὶ ἧττον. ὅταν <br class="lb"/>μὲν γὰρ ἡ δευτέρα
							κίνησις σφοδροτέρα γίνηται τῆς προτέρας, 
<a class="pb" href="#pb295" id="pb295">[p. 295]</a>
 ἐπιεικέστερον, ὅταν δ’
							ἀμυδροτέρα, χαλεπώτερον. οὕτω δὲ <br class="lb"/>καὶ ἡ μὲν βραδυτέρα χαλεπώτερον σημεῖον, ἡ δὲ
							θάττων <br class="lb"/>ἐπιεικέστερον. γίνονται γὰρ οἱ τοιοῦτοι σφυγμοὶ διαγωνιζομένης <br class="lb"/>τε ἅμα
							καὶ ἐμποδιζομένης τῆς φύσεως ὑπὸ τῶν νοσωδῶν <br class="lb"/>αἰτίων. ὅταν μὲν οὖν ἀποσείσασθαί
							πως αὐτὰ δυνηθεῖσα <br class="lb"/>καὶ οἷον ἐκ δεσμοῦ τινος ἀπολυθεῖσα τὴν μετὰ τὴν ἡσυχίαν
							<br class="lb"/>κίνησιν ἀμείνονα ποιήσεται τῆς ἔμπροσθεν, ἐπιεικέστερόν <br class="lb"/>ἐστιν, ὁπόταν δὲ
							χείρονα, χαλεπώτερον. βελτίων δὲ κίνησις <br class="lb"/>ἡ σφοδρὰ καὶ ταχεῖα τῆς ἀμυδρᾶς καὶ
							βραδείας. ἡ μέντοι <br class="lb"/>κατὰ μέγεθός τε καὶ σμικρότητα διαφορὰ τῆς προτέρας κινήσεως
							<br class="lb"/>πρὸς τὴν δευτέραν οὐδεμίαν ἀξιόλογον ὑπεροχὴν ἔχει. <br class="lb"/>ἐνδέχεται γὰρ ὁμοίως καὶ
							ἴσης οὔσης τῆς διαθέσεως ποτὲ <br class="lb"/>μὲν τὸ πρὸ τῆς ἡσυχίας μέρος τῆς κινήσεως μεῖζον,
							ποτὲ δὲ τὸ <br class="lb"/>μετὰ τὴν ἡσυχίαν, ἔστιν ὅτε δ’ ἄμφω γενέσθαι παραπλήσια. <br class="lb"/>κατὰ
							μέντοι σκληρότητά τε καὶ μαλακότητα διαφορὰ τῶν δύο <br class="lb"/>προσβολῶν τῆς ἀρτηρίας οὐκ ἄν
							ποτε γένοιτο, διὰ τὸ χρόνου <br class="lb"/>πλέονος ἀεὶ δεῖσθαι τὴν τοιαύτην μεταβολὴν, ὅπου γε
							<br class="lb"/>κᾀν ταῖς συστηματικαῖς ἀνωμαλίαις σπάνιόν ἐστι κατὰ μίαν <br class="lb"/>ἐπίσκεψιν ἀνωμάλῳ
							κατὰ σκληρότητά τε καὶ μαλακότητα <br class="lb"/>περιτυχεῖν σφυγμῷ. κλονωδεστέρα μέντοι πολλάκις
							ἡ δευτέρα ﻿
<a class="pb" href="#pb296" id="pb296">[p. 296]</a>
 προσβολὴ φαίνεται τῆς προτέρας ἔν τε τῇ καθ’ ἕνα σφυγμὸν
							<br class="lb"/>ἀνωμαλίᾳ κᾀν τῇ συστηματικῇ. καὶ διὰ τοῦτ’ ἂν ἴσως ἐξαπατήσειεν <br class="lb"/>τοὺς
							ἀνασκητοτέρους, ὡς σκληροτέρα. σύμπτωμα <br class="lb"/>δ’ ἐστὶν ὁ κλόνος ἀρτηρίας σκληρᾶς,
							ἐπιπλέον ἀναγκαζομένης <br class="lb"/>βιαίως διαστέλλεσθαι. γίνεται δ’ οὐ σκληροτέρα τηνικαῦτα
							<br class="lb"/>κατά γε τὴν ἀλήθειαν, ἀλλ’ ἐπιπλέον ἀναγκαζομένη βιαίως <br class="lb"/>διαστέλλεσθαι τὸ
							τοιοῦτον σύμπτωμα πάσχει. καί ἐστιν ἡ <br class="lb"/>κλονώδης προσβολὴ χείρων τῆς ὁμαλοῦς, ὅταν
							μὴ διά τινα <br class="lb"/>πρόσφατον αἰτίαν ὁ χιτὼν τῆς ἀρτηρίας ἐσκληρυμμένος ᾖ, <br class="lb"/>χειρίστη
							δὲ ἧς ὁ τῆς ἡσυχίας χρόνος ἐπιμηκέστερος. ἡ μὲν <br class="lb"/>οὖν διαλείπουσα καθ’ ἕνα σφυγμὸν
							ἀνωμαλία χαλεπωτάτη <br class="lb"/>πασῶν ἐστιν ἀνωμαλιῶν. γίνεται μὲν γὰρ ὑπὸ τῶν αὐτῶν
							<br class="lb"/>κατὰ γένος αἰτιῶν ὑφ’ ὧν περ καὶ ἡ συστηματικὴ, πολὺ <br class="lb"/>δὲ χείρων αὐτῆς ἐστιν.
							ἐκείνη μὲν γὰρ εἰ καὶ μηδὲν ἄλλο, <br class="lb"/>τὰς γοῦν ἁπλᾶς κινήσεις ἀπαρεμποδίστους ἐᾷ
							συντελεῖσθαι, <br class="lb"/>
							<span class="milestone">266</span>αὕτη δὲ οὐ ταύτας ἐᾷ γίγνεσθαι κατὰ φύσιν, ἀλλ’
							ἐμποδὼν <br class="lb"/>ἵσταται καὶ στερίσκει τῆς κινήσεως τὰς ἀρτηρίας, οὐ <br class="lb"/>διὰ τριῶν, ἢ
							τεττάρων, ἢ διά τινων ἔτι πλειόνων σφυγμῶν, <br class="lb"/>ἀλλὰ κατὰ τὸν πρῶτον εὐθὺς αὐτόν.
							ἅπερ οὖν ἐπ’ ἐκείνης <br class="lb"/>εἴρηται, ταῦτα πάντα κᾀπὶ ταύτης εἰρῆσθαι χρὴ δοκεῖν 
<a class="pb" href="#pb297" id="pb297">[p. 297]</a>
 ηὐξημένα, κᾀν τούτῳ μόνῳ παραλλάττοντα, τῷ τὸν θάνατον <br class="lb"/>ὑπόγυον
							ἀπειλεῖν. ἐκ τούτου τοῦ γένους τῶν σφυγμῶν <br class="lb"/>ἐστι καὶ ὁ δορκαδίζων. ἐξηγήμεθα δ’
							αὐτοῦ τὴν ἰδέαν, ὥσπερ <br class="lb"/>οὖν καὶ τῶν ἄλλων ἁπάντων, ἐν τῷ πρώτῳ περὶ τῆς διαφορᾶς
							<br class="lb"/>αὐτῶν. </p>
                  </section>
                  <section id="body-1-2-7" class="div textpart chapter level4">
                    <p class="p autofirst">Ἕτερον δέ ἐστι γένος σφυγμῶν ἀνωμάλων <br class="lb"/>κατὰ μίαν διαστολὴν, κοινὸν μὲν ἐχόντων τὸ
							δὶς παίειν, οὐ <br class="lb"/>κοινὴν δὲ τὴν αἰτίαν. ἀλλ’ ὡς καὶ ἐν τῷ δευτέρῳ τῶν ἐν
							<br class="lb"/>σφυγμοῖς αἰτιῶν εἴρηται, τρεῖς εἰσιν αἱ πρῶται τῆς γενέσεως <br class="lb"/>αὐτῶν αἰτίαι.
							περὶ μὲν δὴ τῶν δυοῖν εἴρηται μὲν <br class="lb"/>καὶ δι’ ἐκείνου τοῦ γράμματος, εἰρήσεται δὲ καὶ
							νῦν ἀναμνήσεως <br class="lb"/>ἕνεκα περὶ τῆς τρίτης αἰτίας. εἴρηται μὲν ἤδη καὶ <br class="lb"/>περὶ ταύτης
							τό γε τοσοῦτον, ὡς ἀνώμαλός ἐστι δυσκρασία <br class="lb"/>τοῦ σώματος αὐτοῦ τῆς καρδίας,
							ἀνεβαλλόμεθα δὲ τὸν σύμπαντα <br class="lb"/>λόγον ὑπὲρ αὐτῆς ἐνταῦθα ποιήσασθαι. καὶ τοίνυν
							<br class="lb"/>ἥκει καιρὸς αὐτῷ καὶ λεγέσθω. διὰ δὲ τὴν κοινωνίαν τοῦ <br class="lb"/>λόγου καὶ τοὺς ἄλλους
							ἅπαντας ἀνωμάλους σφυγμοὺς, ὅσοι <br class="lb"/>ταῖς τοῦ σώματος αὐτοῦ τῆς καρδίας ἀνωμάλοις
							ἀκολουθοῦσι <br class="lb"/>δυσκρασίαις, ἐν τῷδε τῷ λόγῳ διέξιμεν, ἀρξάμενοι 
<a class="pb" href="#pb298" id="pb298">[p. 298]</a>

							κᾀνταῦθα πάλιν ἀπὸ τῶν σαφεστέρων ἀνωμαλιῶν, ἃς ὀνομάζουσι <br class="lb"/>συστηματικάς. τὸ σῶμα
							τῆς καρδίας ἐν ἑαυτῷ τινα <br class="lb"/>δύναμιν ἔχει διασταλτικήν τε καὶ συσταλτικὴν, οὐ μάτην
							<br class="lb"/>οὐδ’ ὡς ἔτυχεν οὔτε δοθεῖσαν ὑπὸ τῆς φύσεως οὔτ’ ἐνεργοῦσαν, <br class="lb"/>ἀλλ’ ὡς ἐν
							ἑτέροις ἐπιδέδεικται, τοῦ φυλάττειν ἕνεκα <br class="lb"/>τὴν ἔμφυτον θερμότητα. κατὰ μὲν οὖν τὰς
							συστολὰς ἀποχεῖ <br class="lb"/>τὸ λιγνυῶδες περίττωμα, κατὰ δὲ τὰς διαστολὰς ἐπισπᾶται <br class="lb"/>τὸ
							ἀναψῦχον αὐτήν. ὅταν μὲν οὖν ὁμαλῶς θερμὸν, <br class="lb"/>ἢ ψυχρὸν, ἢ καθαρὸν, ἢ τεθολωμένον ᾖ,
							πάντ’ αὐτοῦ τὰ <br class="lb"/>μόρια πρὸς τὴν ἐνέργειαν ὡσαύτως ἐξορμᾷ. ὅταν δ’ ἤτοι τὰ <br class="lb"/>μὲν
							θερμότερα, τὰ δὲ ψυχρότερα τύχοι τῶν μορίων αὐτοῦ, <br class="lb"/>καὶ τὰ μὲν ἀκριβῶς καθαρὰ, τὰ
							δὲ τεθολωμένα τῷ πλήθει <br class="lb"/>τῶν περιττωμάτων, οὐ τὴν αὐτὴν ὁρμὴν ἴσχει πρὸς τὴν
							ἐνέργειαν <br class="lb"/>ἅπαντα, ἀλλὰ τὰ μὲν αὐτῶν φθάνει, τὰ δὲ μέλλει. <br class="lb"/>κᾀν τούτῳ τοῖς
							πλείοσί τε καὶ ἰσχυρότερον ἐξορμήσασι πρὸς <br class="lb"/>τοὖργον ἕπεται τά τ’ ὀλιγώτερα καὶ
							ἀσθενέστερα. οὐ γὰρ <br class="lb"/>δὴ διασπασθῆναί τε καὶ χωρισθῆναι δυνατὸν αὐτοῖς ἀπ’ ἀλλήλων
							<br class="lb"/>ἑνὸς ὀργάνου μέρεσιν οὖσιν. <span class="milestone">133</span>ὥσπερ δὲ τὰ πλείω
								
<a class="pb" href="#pb299" id="pb299">[p. 299]</a>
 τε καὶ σφοδρότερον ἐνεργεῖν ἐπειγόμενα σύμπασαν ἐξορμᾷ <br class="lb"/>τὴν
							καρδίαν, οὕτω πάλιν, ὅταν ἐλάττω μὲν ᾖ τὰ πρὸς τὴν <br class="lb"/>κίνησιν ἐπειγόμενα, πλείω δὲ
							τὰ μένοντα, σύμπασαν ἐν ἡσυχίᾳ <br class="lb"/>κατέχει πλείονι. καὶ δὴ καὶ τὸ τῆς κινήσεως ποιὸν
							ἐκ <br class="lb"/>τῶν κρατησάντων ἐν αὐτῇ μερῶν ὅλῳ τῷ σπλάγχνῳ γίνεται. <br class="lb"/>εἰ μὲν γὰρ τὰ
							θερμότερα τῆς κινήσεως ἐξηγεῖται, πρωϊαίτερόν <br class="lb"/>τε ἅμα καὶ θάττων καὶ μείζων ἡ
							διαστολὴ γίνεται, τῶν ψυχρῶν <br class="lb"/>δ’ ἡγουμένων ὀψιαίτερόν τε καὶ βραδυτέρα καὶ
							μικροτέρα. <br class="lb"/>πολλάκις μὲν οὖν τῷ πλήθει τῶν μορίων ἡ τῆς κινήσεως <br class="lb"/>ἡγεμονία
							συνέπεται, πολλάκις δὲ τῷ μεγέθει τῆς χρείας. <br class="lb"/>ὅσα γὰρ ἱκανῶς δεῖταί τινος,
							ἑτοιμότερόν τε καὶ σφοδρότερον <br class="lb"/>ἐπὶ τοὖργον ἐξορμᾷ μὲν, κᾂν ἴσα τῷ πλήθει ὑπάρχῃ
							τοῖς μὴ <br class="lb"/>δεομένοις. ὅταν μὲν οὖν πολὺ πλείω τὰ ἕτερα τῶν ἑτέρων <br class="lb"/>
							<span class="milestone">267</span>ᾖ, κατ’ ἐκεῖνα διαπαντὸς κινεῖται καὶ ἐνεργεῖ τὸ
							σπλάγχνον· <br class="lb"/>ὅταν δὲ ἤτοι βραχεῖ τινι τὰ ἕτερα τῶν ἑτέρων, ἢ <br class="lb"/>πλείω, ἢ ἀκριβῶς
							ἴσα, διαπαντὸς μὲν οὐκ ἐνδέχεται κρατεῖν <br class="lb"/>τὰ ἕτερα, νικῶντα δὲ ἐν μέρει τε καὶ
							νικώμενα ποικίλας τε <br class="lb"/>καὶ ἀνωμάλους ἐργάζεται τὰς ὅλου τοῦ σπλάγχνου κινήσεις.
							<br class="lb"/>ἔστω γὰρ, εἰ τύχοι, πλείω μὲν, οὐ μὴν πολλῷ γέ τινι τὰ ψυχρὰ 
<a class="pb" href="#pb300" id="pb300">[p. 300]</a>
 μόρια
							τῶν θερμῶν, ἀνάγκη τὴν πρώτην ἐνέργειαν ἐλάττονά <br class="lb"/>τε καὶ βραδυτέραν γίνεσθαι, καὶ
							μὲν δὴ καὶ τὴν ἡσυχίαν ἐν <br class="lb"/>τούτοις κρατοῦσι μακροτέραν ἢ εἴπερ ἐκράτει τὰ θερμά.
							καὶ <br class="lb"/>τοίνυν καὶ ἡ δευτέρα τῆς καρδίας ἐνέργεια τῶν ψυχρῶν κρατούντων <br class="lb"/>γινέσθω,
							καὶ μετ’ αὐτὴν αὖθις ἡσυχία. καὶ τρίτη <br class="lb"/>γε καὶ τετάρτη πρὸς ταύτας ἐνέργειά τε καὶ
							ἡσυχία κατὰ τὰ <br class="lb"/>ψυχρὰ νικῶντα συντελείσθω, ἆρ’ οὐ πρόδηλον ὡς τὰ θερμότερα
							<br class="lb"/>μόρια τὰ μείζονός τε ἅμα καὶ θάττονος καὶ πυκνοτέρας <br class="lb"/>δεόμενα τῆς κινήσεως
							ἐνδεῶς ἀπολαύσει τῆς ἑαυτῶν <br class="lb"/>χρείας; ὥστε ἐν τούτῳ θερμότερα γενήσεται καί τι καὶ
							τοῖς <br class="lb"/>ὁμιλοῦσι μεταδώσει θερμότητος. οὐκοῦν ἔτι φυλαχθήσεται <br class="lb"/>τῆς καρδίας ἡ ἐξ
							ἀρχῆς διάθεσις, εἴπερ καὶ πλείω γενήσεται <br class="lb"/>τὰ θερμότερα μόρια καὶ μᾶλλον ἢ πρόσθεν
							θερμά. τούτου <br class="lb"/>τοίνυν ἀεὶ συμβαίνοντος, ἔσται ποτὲ χρόνος ἐν ᾧ καὶ αὐτὰ
							<br class="lb"/>κρατήσει τῶν ἐναντίων, ὥστε καὶ πρωϊαίτερον ἐπὶ τὴν ἐνέργειαν <br class="lb"/>ἐξορμῆσαι, διὰ
							τὴν τῆς χρείας ἔπειξιν, αὐτήν τε τὴν <br class="lb"/>κίνησιν ποιήσασθαι θάττονά τε καὶ μείζονα
							τῶν ἔμπροσθεν <br class="lb"/>ἁπασῶν κινήσεων, ὧν ἡγεῖτο τὰ ψυχρά. συμβήσεται τοιγαροῦν <br class="lb"/>ἐν
							τούτῳ τὰ μὲν κρατοῦντα συμμέτρως ἀπολαύειν ﻿
<a class="pb" href="#pb301" id="pb301">[p. 301]</a>
 ἐμψύξεως, ὅσα δ’ ἦν
							ψυχρότερα, πλέον ἤδη καταψύχεσθαι, <br class="lb"/>καὶ οὕτως μεταπεσεῖν αὖθις ἐν τῷ χρόνῳ τὴν
							διάθεσιν ὅλης <br class="lb"/>τῆς καρδίας, ὡς κρατῆσαι τὰ ψυχρότερα. τῶν μὲν γὰρ θερμοτέρων
							<br class="lb"/>ἱκανῶς ἀπολαυόντων ἐμψύξεως, τῶν δὲ ψυχροτέρων <br class="lb"/>αὐτῶν τε πλέον ἢ δεῖ
							ψυχομένων καὶ τὰ πλησιάζοντα <br class="lb"/>συγκαταψυχόντων, ἀναγκαῖον οὕτω γενέσθαι πλέονα τὰ
							ψυχρότερα· <br class="lb"/>πάλιν δ’ αὖ ἐν τούτῳ τῷ χρόνῳ τὴν κίνησιν ὅλης <br class="lb"/>τῆς καρδίας
							ἀναγκαῖον ἔσται κατὰ τὴν τοιούτων χρείαν τυπωθῆναι <br class="lb"/>καὶ γενέσθαι τὰς διαστολὰς
							αὐτῆς ἀραιὰς καὶ βραδείας <br class="lb"/>καὶ μικρὰς, οἷαί περ ὑπέκειντο γίνεσθαι κατ’ ἀρχάς.
							<br class="lb"/>ἅπερ οὖν ὀλίγον ἔμπροσθεν εἴρητο περὶ τῆς μεταπτώσεως αὐτῶν, <br class="lb"/>ταῦτα γοῦν
							λεγέσθω καὶ νῦν· ὡσαύτως καὶ ὅσα περὶ <br class="lb"/>τῆς εἰς τὴν ἐξ ἀρχῆς κατάστασιν ἐπανόδου
							λέλεκται πρόσθεν, <br class="lb"/>ἀναμνήσθητι νῦν. οὕτω γὰρ οἶμαί σε πεισθήσεσθαι περὶ <br class="lb"/>τῆς
							τῶν σφυγμῶν συνεχοῦς μεταπτώσεως ἄχρι περ ἂν ἡ <br class="lb"/>εἰρημένη δυσκρασία κατὰ τὴν
							καρδίαν παραμένῃ. κατὰ δὲ <br class="lb"/>τὸν αὐτὸν λόγον, ἐπειδὰν ἐν τῷ πλήθει τῶν λιγνυωδῶν
							<br class="lb"/>περιττωμάτων ἀνώμαλος ἡ δυσκρασία κατὰ τὸ σπλάγχνον <br class="lb"/>εἰς τὴν συστηματικὴν
							ἀνωμαλίαν καὶ ἡ τῶν 
<a class="pb" href="#pb302" id="pb302">[p. 302]</a>
 σφυγμῶν κίνησις ἀχθήσεται. οὐδὲν δὲ δήπου θαυμαστὸν
							<br class="lb"/>οὐδὲ τὴν καθ’ ἕνα σφυγμὸν ἀνωμαλίαν ἐπὶ ταῖς τῆς καρδίας <br class="lb"/>γίνεσθαι. τὰ μὲν
							γὰρ τοῖς θερμοτέροις αὐτῆς μέρεσι κατευθὺ <br class="lb"/>τῶν ἀρτηριῶν μόρια θερμότερά τε
							γενήσεται τῶν <br class="lb"/>ἄλλων καὶ διαστήσεται μεῖζον καὶ κινήσεται θᾶττον· τὰ <br class="lb"/>δὲ τοῖς
							ψυχροτέροις αὐτά τε ἔσται ψυχρότερα καὶ βραδύτερον <br class="lb"/>κινήσεται καὶ διαστήσεται
							μεῖον. ὅταν δ’ ὅλον <br class="lb"/>ἀγγεῖον ποτὲ κατευθὺ γένηται τοῖς θερμοτέροις μέρεσι <br class="lb"/>τῆς
							καρδίας, θᾶττόν τε κινήσεται καὶ μεῖζον διαστήσεται <br class="lb"/>τοῦτο τῶν τοῖς ψυχροτέροις
							κατευθὺ τεταγμένων. καὶ <br class="lb"/>χωρὶς δὲ τῆς καρδίας οἰκεῖαί τινες γινόμεναι ταῖς
							ἀρτηρίαις <br class="lb"/>δυσκρασίαι τάς τε εἰρημένας ἀνωμαλίας ἀποτελοῦσι, τὰς <br class="lb"/>κατὰ μέγεθος
							καὶ μικρότητα καὶ τάχος καὶ βραδύτητα καὶ <br class="lb"/>ἀραιότητα καὶ πυκνότητα, καὶ εἰ πολὺ
							τοῦ κατὰ τὴν φύσιν <br class="lb"/>ἐκτρέποιντο, καὶ τὰς κατὰ σφοδρότητά τε καὶ ἀμυδρότητα.
							<br class="lb"/>καὶ μὲν δὴ καὶ κατὰ αὐτήν γε τὴν καρδίαν, καὶ προσέτι τὰς <br class="lb"/>ἀρτηρίας ἁπάσας,
								<span class="milestone">268</span>ἐκ τῆς κατὰ τὸ σπλάγχνον ἀνωμάλου <br class="lb"/>δυσκρασίας
							ἐν μιᾷ διαστολῇ πλείους γενήσονται διαφοραὶ <br class="lb"/>τῶν κινήσεων, τῶν μὲν εἰς τάχος αὐτὴν
							ἐξορμώντων, ἐνίων 
<a class="pb" href="#pb303" id="pb303">[p. 303]</a>
 δ’ ἐπεχόντων τε καὶ βραδύνειν ἀναγκαζόντων. ὥστε ποτὲ
							<br class="lb"/>καὶ στῆναι μεταξὺ κατὰ τὴν ἄνοδον, οἷόν τι συμβαίνει καὶ <br class="lb"/>τοῖς ἐν
							ὁδοιπορίαις, ἢ καὶ ἄλλως ὁπωσοῦν ἕλκουσιν ἑτέρους <br class="lb"/>βραδύνοντας. ἀντισπώμενοι γὰρ
							ὑπ’ αὐτῶν ἀτάκτως ἐκκόπτονταί <br class="lb"/>τε καὶ διακόπτονται τὴν ὁρμὴν, ὡς μήτε διαπαντὸς
							<br class="lb"/>ὁμοίαν ποιεῖσθαι τὴν κίνησιν ἴσχεσθαί τε πολλάκις. εἰ <br class="lb"/>δὲ καὶ ἀντιπράττοντάς
							τε καὶ ἀντισπῶντας ἕλκοιεν, οὐ μόνον <br class="lb"/>ἴσχονται τῆς κινήσεως, ὡς ἤτοι βραδύτερον ἢ
							μηδόλως ἐνίοτε <br class="lb"/>βαδίζειν, ἀλλὰ καὶ ἀνθειλκύσθησάν ποτε εἰς τοὐπίσω. ταῦτ’ <br class="lb"/>οὖν
							ἅπαντα συμβαίνει τῇ τε καρδίᾳ καὶ ταῖς ἀρτηρίαις ἐν <br class="lb"/>ταῖς ἀνωμάλοις δυσκρασίαις.
						</p>
                  </section>
                  <section id="body-1-2-8" class="div textpart chapter level4">
                    <p class="p autofirst">Καὶ ὅ γε δορκαδίζων σφυγμὸς ἐκ τοῦ γένους <br class="lb"/>μέν ἐστι τῶν ἐν ἡσυχίᾳ
							διαλαμβανομένων, ἐπιγίνεται δ’ <br class="lb"/>ἐνίοτε τοιούτοις πάθεσι καρδίας, ὥσπερ γε καὶ ὁ
							δίκροτος ἐκ <br class="lb"/>τοῦ γένους μέν ἐστι τῶν ἀνθελκομένων ἔσω, συνεδρεύει δὲ καὶ
							<br class="lb"/>αὐτὸς ἔστιν ὅτε ταῖς ἀνωμάλοις τῆς καρδίας δυσκρασίαις, <br class="lb"/>καὶ μᾶλλόν γε, ὅταν
							ἀξιόλογον ᾖ κατ’ αὐτὴν τὸ πλῆθος τῶν <br class="lb"/>αἰθαλωδῶν περιττωμάτων ἐν πολλοῖς τῶν μορίων
							αὐτῆς. 
<a class="pb" href="#pb304" id="pb304">[p. 304]</a>
 ἂν γὰρ ἅμα συμβῇ τὰ μὲν ἁπλῶς εἶναι πάνυ θερμὰ, τὰ δὲ
							καταπνίγεσθαι <br class="lb"/>καπνώδει λιγνύϊ, πρὸς τὰς ἐναντίας ἐξορμήσει κινήσεις, <br class="lb"/>ὡς
							διαστέλλεσθαι μὲν ἐπιχειρεῖν τὰ ἕτερα, συστέλλεσθαι <br class="lb"/>δὲ θάτερα. καὶ οὕτως ἤτοι
							διαστελλομένης τῆς ἀρτηρίας ἐνεργησάντων <br class="lb"/>τῶν συστελλόντων διαδέξεταί ποτε τὴν
							διαστολὴν ἡ <br class="lb"/>συστολὴ καὶ χωρὶς τῆς ἐκτὸς ἠρεμίας, ἢ συστελλομένης ἐνεργησάντων
							<br class="lb"/>τῶν διαστελλόντων, ἢ διαδέξεται τὴν συστολὴν ἡ διαστολὴ, <br class="lb"/>χωρὶς τῆς ἐντὸς
							ἡσυχίας. ἑκάτερον δὲ αὐτῶν ἔσται <br class="lb"/>κατὰ πλείονας τρόπους, ἤτοι γὰρ ἐκνικήσει
							τελείως ἡ δευτέρα <br class="lb"/>κίνησις τὴν προτέραν, ἢ ἐπ’ ὀλίγον μὲν ἀντισπάσει, νικήσασα
							<br class="lb"/>δὲ ἡ προτέρα πληρώσει τὸ προκείμενον ἑαυτῇ μέτρον, ὥστε <br class="lb"/>γίνεσθαι τρεῖς τὰς
							πάσας διαφορὰς σφυγμῶν ἔν τε τῷ διαστέλλεσθαι <br class="lb"/>κᾀν τῷ συστέλλεσθαι· πρώτην μὲν,
							ἐπειδὰν ἐν <br class="lb"/>τῷ διαστέλλεσθαι πρὶν πληρῶσαι τὸ μέτρον ἡ συστολὴ διαδέξηται,
							<br class="lb"/>δευτέραν δ’, ὅταν ἀκριβῶς πληρωθεῖσαν ἐκδέξηται <br class="lb"/>τῆς ἐκτὸς ἠρεμίας
							ἀπολλυμένης. τὴν τρί<span class="milestone">134</span>την δ’, ὅταν ἔτι
							<br class="lb"/>γιγνομένην τὴν διαστολὴν ἀντισπάσῃ μὲν ἡ ἐναντία κίνησις, <br class="lb"/>ἀσθενεστέρα δὲ
							γενομένη συγχωρήσει τὸ λεῖπον ἐκπληρῶσαι. <br class="lb"/>κατὰ ταὐτὰ δὲ καὶ τὴν συστολὴν ἡ
							διαστολὴ ποτὲ μὲν ἤδη 
<a class="pb" href="#pb305" id="pb305">[p. 305]</a>
 γεγενημένην ἐκδέχεται, μὴ συγχωρήσασα στῆναι, ποτὲ
							δὲ καὶ <br class="lb"/>πρὸ τοῦ πληρωθῆναι κολούσασά τε καὶ νικήσασα διεδέξατο, <br class="lb"/>ποτὲ δ’
							ἀντέσπασε μὲν ὀλίγον, ἐνικήθη δέ. τοιαῦται κινήσεις <br class="lb"/>ἀρτηριῶν γίνονταί ποτε καὶ
							χωρὶς τοῦ τὴν καρδίαν πεπονθέναι, <br class="lb"/>ἤτοι διὰ δυσκρασίαν ἀνώμαλον ἐν αὐταῖς
							συστᾶσαν, <br class="lb"/>ἢ δι’ ἀῤῥωστίαν τῆς δυνάμεως, ἢ διὰ σκληρότητα τοῦ χιτῶνος, <br class="lb"/>ὑπὲρ
							ὧν εἴρηται μὲν ἤδη τι κᾀν τῷ δευτέρῳ τῶν ἐν τοῖς σφυγμοῖς <br class="lb"/>αἰτίων, εἰρήσεται δὲ
							καὶ νῦν ἐν κεφαλαίοις, ἐκεῖνο πρότερον <br class="lb"/>ἐπισημηναμένων ἡμῶν, ὡς τὸν περὶ τῆς κατὰ
							τὴν καρδίαν <br class="lb"/>ἀνωμάλου δυσκρασίας λόγον, ὃν νῦν διήλθομεν, εἰς τήνδε <br class="lb"/>τὴν
							πραγματείαν ἀνεβαλλόμεθα διά τε τὸ ζητεῖν ἔτι καὶ βασανίζειν <br class="lb"/>αὐτὸν ἐμπειρίᾳ
							μακρᾷ, καθάπερ καὶ τὰ ἄλλα ἅπαντα <br class="lb"/>τὰ εἰρημένα τε καὶ λεχθησόμενα, καὶ διότι κατ’
							ἐκείνην τὴν <br class="lb"/>πραγματείαν οὐδέπω περὶ δυνάμεως οὐσίας οὐδὲν εἰρήκαμεν. <br class="lb"/>οὐδὲ
							γὰρ οὐδὲ τοῦτο τὸ δόγμα, πρὶν ἐν ἅπασι τοῖς κατὰ <br class="lb"/>μέρος ὁμολογουμένοις ἐξευρεῖν,
							ἐτολμήσαμεν ἀποφήνασθαι. <br class="lb"/>
							<span class="milestone">269</span>νῦν δ’ ἐπειδὴ πεπείσμεθά τε τὴν οὐσίαν τῶν δυνάμεων
							<br class="lb"/>οὐδὲν ἄλλο παρὰ τὴν ποιὰν εἶναι κρᾶσιν, ἅπαντά τε τὰ κατὰ ﻿
<a class="pb" href="#pb306" id="pb306">[p. 306]</a>
 τὰς
							διαγνώσεις τε καὶ προῤῥήσεις καὶ θεραπείας ἐπὶ τούτῳ <br class="lb"/>τῷ δόγματι συμφωνοῦνθ’
							εὑρίσκομεν, εὐλόγως, οἶμαι, καὶ τοὺς <br class="lb"/>ἑπομένους ταῖς ἀνωμάλοις δυσκρασίαις τῆς
							καρδίας σφυγμοὺς <br class="lb"/>ἐνταῦθα διήλθομεν. εἰσὶ δ’, ὡς ἐλέγομεν, ἔνιοί τινες ἐξ αὐτῶν
							<br class="lb"/>καὶ χωρὶς ἐκείνης συνιστάμενοι. δίκροτος οὖν τίς ἐστι <br class="lb"/>σφυγμὸς κλονώδης, ὃν
							δὴ καὶ μόνον ᾤμην τό γε κατ’ ἀρχὰς <br class="lb"/>εἶναι πλήττοντα δὶς, ἐξαπατώμενος ὑφ’ ὧν
							ἔλεγεν Ἀρχιγένης, <br class="lb"/>εἰκάζων αὐτὸν ταῖς τῆς σφυρᾶς διπλαῖς πρὸς τὸν ἄκμονα
							<br class="lb"/>πληγαῖς. ἀποπάλλεσθαι γάρ τι σκληρὸν ἀφ’ ἑτέρου σκληροῦ <br class="lb"/>κατὰ τὰς τοιαύτας
							πληγὰς ὑποθέμενος, ἐξ ὧν ἐσφάλην περὶ <br class="lb"/>τὴν ἔννοιαν τοῦ πράγματος, ἐκ τούτων καὶ
							περὶ τὴν διάγνωσιν <br class="lb"/>ἐσφαλόμην. ἐπεὶ δὲ ἐν τῷ χρόνῳ προσεδρεύων ἀεὶ καὶ
							<br class="lb"/>λιπαρῶς ἐγκείμενος τῇ διαγνώσει τῆς συστολῆς ἐναργῶς ᾐσθόμην <br class="lb"/>ἀρτηρίας ποτὲ
							μαλακῆς καὶ ἀκλόνου συσταλείσης ἐπὶ <br class="lb"/>βραχὺ, κᾄπειτ’ αὖθις ἐκπληρωσάσης τὴν
							διαστολὴν, ἐκ τούτου <br class="lb"/>τάς τε διαθέσεις ἐφ’ αἷς οἱ τοιοῦτοι γίνονται σφυγμοὶ
							<br class="lb"/>παρεφύλαξα, καὶ χρόνῳ ποτε μακρῷ σὺν πολλῇ τῇ σκέψει <br class="lb"/>βεβαίως ἠδυνήθην
							ἀποφήνασθαι ταῦθ’ ἅπερ νῦν διεξέρχομαι. <br class="lb"/>φαίνεται δέ μοι καὶ ὁ Ἀρχιγένης ἐπιμελῶς
							μὲν 
<a class="pb" href="#pb307" id="pb307">[p. 307]</a>
 παραπεφυλακέναι τοὺς δὶς παίοντας σφυγμοὺς, οὔτε δ’ ἑρμηνεύειν
							<br class="lb"/>αὐτοὺς ὀρθῶς οὔτε τὰς διαθέσεις αἷς ἕπονται διαγινώσκειν, <br class="lb"/>ἢ οὐκ ἂν ἁπλῶς
							οὕτως οὔτε ταῖς τῆς σφυρᾶς <br class="lb"/>διπλαῖς πρὸς τὸν ἄκμονα πληγαῖς εἴκασεν αὐτοὺς οὔτε
							παρέλιπεν <br class="lb"/>εἰπεῖν ὅστις ὁ τρόπος ἐστὶ τῆς γενέσεως αὐτῶν. ἀλλ’ <br class="lb"/>ἡμῖν γε καὶ
							τοῦτο εὑρέθη μετὰ χρόνον πολὺν, ὥσπερ καὶ ἄλλα <br class="lb"/>πάμπολλα τῆς θεωρίας. καὶ σὺ οὕτως
							ἔχειν τὸ πρᾶγμα μὲν <br class="lb"/>εὑρήσεις, εἰ μόνον ἐθέλησάς τινα φιλοπονίαν τε καὶ σπουδὴν
							<br class="lb"/>εἰσενέγκασθαι περὶ τοὖργον, οἵαν ἡμεῖς εἰσενεγκάμεθα. χωρὶς <br class="lb"/>γὰρ ταύτης οὔτε
							γνῶναι δυνήσεται τὴν ἐν αὐτοῖς ἀλήθειαν <br class="lb"/>οὔτ’ αὐτὸς ὠφεληθῆναί τι. τρεῖς οὖν
							εὑρήκαμεν ἄχρι δεῦρο <br class="lb"/>καὶ διαθέσεις καὶ γενέσεις τῶν δὶς παιόντων σφυγμῶν· μίαν
							<br class="lb"/>μὲν τὴν τῶν κλονωδῶν, κατὰ τοῦτο μόνον αὐτῶν ἀποκεχωρηκυῖαν, <br class="lb"/>ὅτι βραχέος
							γενομένου κατὰ τὸ μῆκος τοῦ σφυγμοῦ <br class="lb"/>τῶν ἑκατέρωθεν μερῶν τῆς ἀρτηρίας ἀφανὴς ὁ
							κλόνος ἐστὶ, <br class="lb"/>καὶ διὰ τοῦτο δίκροτος, οὐ κλονώδης φαίνεται· δευτέραν δὲ <br class="lb"/>καθ’
							ἣν ὁ μὲν σφυγμὸς ἄκλονός ἐστιν, ἡ δ’ ἀρτηρία σκληρὰ <br class="lb"/>καὶ ἡ δύναμις ἀσθενὴς εἰς
							τοσοῦτον ὡς βαρύνεσθαι μὲν ὑπὸ <br class="lb"/>τῶν ἐπικειμένων σωμάτων, ὅμως δὲ κατά τι μέρος ἐν
							τῷ 
<a class="pb" href="#pb308" id="pb308">[p. 308]</a>
 δέρματι τεταγμένον ἀκωλύτως ἀναφέρεσθαι. τούτου γὰρ μόνου <br class="lb"/>τοῖς
							ἁπτομένοις εἰς αἴσθησιν ἥκοντος, ἔσται ποτὲ δίκροτος <br class="lb"/>ὁ σφυγμὸς, ὅταν ἐξορμῆσαν
							αὐτὸ διὰ τὴν τῶν ἐπικειμένων <br class="lb"/>κουφότητα πάλιν ἀντισπάσῃ κατέχοντά τε καὶ μὴ
							<br class="lb"/>συνεπόμενα τὰ ἑκατέρωθεν μόρια, τὰ πρὸς τῶν ἐπικειμένων <br class="lb"/>σωμάτων βαρυνόμενα,
							καὶ διὰ τοῦτο καὶ μήτ’ αἰσθητὴν <br class="lb"/>ὅλως ποιούμενα τὴν κίνησιν μήθ’ ἣν ποιεῖται τὴν
							αὐτὴν τῷ <br class="lb"/>φαινομένῳ μέρει τῆς ἀρτηρίας, ἀλλὰ μεμελημένην τε καὶ βραδύνουσαν.
							<br class="lb"/>ἐν τούτῳ γὰρ ἀντισπᾶσθαι συμβαίνει πρὸς αὐτῶν <br class="lb"/>τὸ φθάνον ἐξορμῆσαι, σκληρᾶς
							οὔσης τῆς ἀρτηρίας. ἄλλως <br class="lb"/>γὰρ οὐκ ἐγχωρεῖ γενέσθαι τὴν ἀντίσπασιν ἐν ταῖς
							τοιαύταις <br class="lb"/>διαθέσεσιν. οὗτοι μὲν οὖν οἱ δύο σφυγμοὶ δίκροτοί τ’ εἰσὶ <br class="lb"/>καὶ
							σκληροὶ, ὁ δὲ τρίτος ὁ ἐπὶ δυσκρασίᾳ γινόμενος οὔτε <br class="lb"/>δίκροτος, ἀλλὰ δὶς πλήττων
							μόνον, οὔτ’ ἐξ ἀνάγκης σκληρός. <br class="lb"/>εἰ δὲ καὶ τοῦτόν τις ὀνομάζειν ἐθέλει δίκροτον,
							οὐδὲν διαφέρει. <br class="lb"/>μεμνήσθω δὲ μόνον ὡς οὐκ ἔστιν ὅμοιος τοῖς ἀποπαλλομένοις
							<br class="lb"/>σώμασιν ἀπὸ σκληρῶν σκληροῖς, ἀλλ’ ὡς ὀλίγον ἔμπροσθεν <br class="lb"/>εἴρηται, διαμαχομένων
							ἀλλήλαις γίγνεται τῶν δύο δυνάμεων, <br class="lb"/>
							<span class="milestone">270</span>τῆς τε διαστελλομένης καὶ τῆς συστελλούσης τὴν 
<a class="pb" href="#pb309" id="pb309">[p. 309]</a>
 καρδίαν. ἐν τίσι δὲ νοσήμασι καὶ κατὰ ποίας αἰτίας τε καὶ διαθέσεις
							<br class="lb"/>εἰς ἀνώμαλον ἀφικνεῖται δυσκρασίαν ἡ καρδία, νῦν μὲν <br class="lb"/>οὐκ ἐπείγει λέγειν, ἐν
							δὲ τοῖς ἑξῆς ὑπομνήμασιν εἰρήσεται. κατὰ <br class="lb"/>δὲ τὸ παρὸν ἀρκέσει τό γε τοσοῦτον, ὡς
							ἐπὶ ταῖς ἀνωμάλοις <br class="lb"/>δυσκρασίαις τῆς καρδίας, καὶ ὅσα γε κατ’ αὐτὸ τὸ σῶμα τοῦ
							<br class="lb"/>σπλάγχνου συνίστανται, γίγνεται μὲν καὶ ὁ δὶς παίων σφυγμὸς, <br class="lb"/>γίγνεται δὲ καὶ
							ὁ τὴν ἐκτὸς ἠρεμίαν ἀπολλὺς, ἔτι τε <br class="lb"/>πρὸς τούτοις καὶ ὁ κολουόμενος τὴν διαστολήν.
							ἐδείχθη δ’ <br class="lb"/>ὅτι καὶ οἱ διακοπτόμενοι τὴν κίνησιν ἡσυχίᾳ καὶ αὐτοὶ γίγνονται
							<br class="lb"/>πάντες ἐπὶ ταῖς ἀνωμάλοις τῆς καρδίας δυσκρασίαις. <br class="lb"/>οὐ μὴν ἀλλὰ καὶ ὅσοι
							χωρὶς τοῦ διακόπτεσθαι τὴν διαστολὴν <br class="lb"/>ἀνώμαλοι φαίνονται κατὰ βραδύτητά τε καὶ
							τάχος, εὔδηλον <br class="lb"/>ὅτι καὶ οὗτοι πρὸς ταῖς ἄλλαις αἰτίαις ὑφ’ ὧν ἐδείχθησαν
							<br class="lb"/>γίγνεσθαι καὶ αὐτὴν ταύτην ἕξουσιν ὑπὲρ ἧς ὁ λόγος <br class="lb"/>ἐνέστηκε, τὴν ἀνώμαλον
							τῆς καρδίας δυσκρασίαν, ὅταν ἐπὶ <br class="lb"/>τοσοῦτον ἀλλήλοις διαμάχηται τὰ θερμὰ μόρια τοῖς
							ψυχροῖς, <br class="lb"/>ὡς ποτὲ μὲν ἀναγκάζεσθαι βραδύνειν τὰ θερμὰ πρὸς τῶν <br class="lb"/>ψυχρῶν
							κατεχόμενα, ποτὲ δὲ θᾶττον κινεῖσθαι τὰ ψυχρὰ <br class="lb"/>πρὸς τῶν θερμῶν ἐφελκόμενα. </p>
                  </section>
                  <section id="body-1-2-9" class="div textpart chapter level4">
                    <p class="p autofirst">Ἕτερον ἐπὶ τοῖς εἰρημένοις γένος ἐστὶν 
<a class="pb" href="#pb310" id="pb310">[p. 310]</a>
 ἀνωμαλίας τῆς καθ’ ἕνα σφυγμὸν,
							οὐκ ὀλιγάκις φαινόμενον, <br class="lb"/>οὐδ’ ἐπ’ ὀλίγων παθῶν, ἀλλ’ εἴπερ τι καὶ ἄλλο πολλάκις
							<br class="lb"/>τε καὶ ἐπὶ πολλῶν. εὑρίσκεται δὲ ἐν αὐτῷ τὸ ἐγγύτερον τῆς <br class="lb"/>ἀρχῆς μέρος τῆς
							ἀρτηρίας πρότερον κινούμενον. καὶ ὅ γε <br class="lb"/>κυματώδης τε καὶ ὁ σκωληκίζων σφυγμὸς ἐκ
							τούτου τοῦ γένους <br class="lb"/>εἰσὶν, ἐπὶ μαλακῇ μὲν ἀρτηρίᾳ, δυνάμει δ’ οὐκ εὐρώστῳ
							<br class="lb"/>συνιστάμενοι. ὁ μὲν οὖν σκωληκίζων οὐ μόνον οὐκ εὔρωστον, <br class="lb"/>ἀλλὰ καὶ
							καταλελυμένην ἐνδείκνυται τὴν δύναμιν, ὁ δὲ <br class="lb"/>κυματώδης ἐστὶν ὅτε μὲν αὐτὸ δὴ τοῦτο
							μόνον οὐκ εὔρωστον, <br class="lb"/>οὐ μὴν ἤδη γέ πω καταλελυμένην, ἔστι δ’ ὅτε καὶ τόνου μετρίου
							<br class="lb"/>μετέχουσαν, ἡνίκα μάλιστα κρίσιμον ἱδρῶτα προδηλοῖ. <br class="lb"/>εὑρίσκεται <span class="milestone">135</span>μὲν γὰρ ἐν ὑγροῖς τε καὶ σφυγματικοῖς νοσήμασιν, <br class="lb"/>ὅταν
							αὐτὰ τὰ στερεὰ σώματα μαλακὰ γένηται τῷ <br class="lb"/>πλήθει τῆς ὑγρότητος τεγχθέντα. συμβαίνει
							δὲ μάλιστα τοῦτο <br class="lb"/>κατὰ τὰ ληθαργικὰ πάθη καὶ τοὺς ἀμφημερινοὺς πυρετοὺς, <br class="lb"/>καὶ
							προσέτι τοὺς ἑλώδεις τε καὶ τυφώδεις ὀνομαζομένους. <br class="lb"/>καὶ δὴ καὶ βραδύτητα καὶ
							ἀραιότητα καὶ μέγεθος ἐν τοῖς <br class="lb"/>τοιούτοις ἅπασιν ὁ σφυγμὸς προσλαμβάνει. εἰ δὲ καὶ
							ὕψος <br class="lb"/>ἢ σφοδρότητά ποτε προσκτήσαιτο, κρίσιμον ἱδρῶτα δηλώσει· ﻿
<a class="pb" href="#pb311" id="pb311">[p. 311]</a>

							μᾶλλον δ’ ἐλπίζειν ἔσεσθαι τοῦτο πλεόνων τῶν σφοδρῶν τε <br class="lb"/>καὶ ὑψηλῶν φαινομένων
							ἤπερ τῶν ἐναντίων. εἰ δ’ ὁμαλῶς <br class="lb"/>τοιοῦτοι φαίνοιντο, χρηστὸν ἅμα καὶ διὰ ταχέων
							ἔσεσθαι τὸν <br class="lb"/>ἱδρῶτα σημαίνουσι, καὶ μᾶλλον, εἰ καὶ τὰ τῆς πέψεως τοῦ
							<br class="lb"/>νοσήματος ὑπάρχει γνωρίσματα. πρόδηλον δὲ δήπουθεν ὡς <br class="lb"/>οὔτε φλεγμονή τις οὔτε
							σκίῤῥος οὔτε πῆξις ἐκ ψύξεως οὔτε ξηρότης <br class="lb"/>ἄμετρος οὔτε σπασμώδης διάθεσις ὑπάρχει
							κατὰ τὸ σῶμα <br class="lb"/>τἀνθρώπου κυματώδους ὄντος τοῦ σφυγμοῦ, διότι μήτε σκληρύνεσθαι
							<br class="lb"/>δυνατόν ἐστι μήτε τετάσθαι τὴν ἀρτηρίαν ἐν τῷ <br class="lb"/>τοιούτῳ σφυγμῷ. χρὴ γὰρ, ὡς
							ἀρτίως εἴρηται, μαλακὴν ἀκριβῶς <br class="lb"/>ὑπάρχειν αὐτὴν, ἵν’ ὅταν ὁ διεγείρων τε καὶ
							διαστέλλων <br class="lb"/>τόνος ὀκλάσῃ κατά τι, κατ’ ἐκεῖνο καὶ αὕτη καταπίπτουσα <br class="lb"/>τὴν οἷον
							κύματος ἐργάζηται περιγραφήν. ἡ σκληρὰ δὲ καὶ ἡ <br class="lb"/>τεταμένη, κᾂν ἐνδῷ κατά τι τῆς
							διαστελλούσης αὐτὴν δυνάμεως <br class="lb"/>ἀῤῥωστούσης, ἀλλά τοι καὶ αὐτὸ τοῦτο τὸ μόριον
							συνεξαίρεται <br class="lb"/>τοῖς ἑκατέρωθεν. <span class="milestone">271</span>ὅθεν οὐδ’ εἰ
							φανείη ποτὲ κατὰ τὴν <br class="lb"/>σκληρὰν ἀρτηρίαν ὁ σφυγμὸς τοιοῦτος, ὡς τὸ πρότερον ἀεὶ
							<br class="lb"/>μέρος αὐτῆς διαστέλλεσθαι πρότερον, οὐδὲ τότε κυματώδης <br class="lb"/>ἢ σκωληκίζων
							γενήσεται, ἀλλὰ μᾶλλον ἀνωμαλίαν ἔχων τὴν 
<a class="pb" href="#pb312" id="pb312">[p. 312]</a>
 κατὰ τὸ πρότερόν γε καὶ
							ὕστερον μέρος τῆς ἀρτηρίας τοῦ χιτῶνος <br class="lb"/>κινουμένης γινομένην. οἱ κυματώδεις δὲ καὶ
							οἱ σκωληκίζοντες <br class="lb"/>καὶ τοῦτο μὲν ἔχουσιν, ἀλλὰ καὶ τὴν οἷον κυμάτων <br class="lb"/>περιγραφὴν
							ἐξ ἐπιμέτρου προσλαμβάνουσιν, εὑρίσκονται δ’ <br class="lb"/>ἐν τοῖς ὑγροῖς, ὡς εἴρηται, πάθεσιν,
							ὅταν μήτε σκίῤῥος ᾖ <br class="lb"/>περὶ σπλάγχνον τι μήτε φλεγμονὴ, ἐπεί τοι κᾀν τοῖς ὑδέροις,
							<br class="lb"/>καὶ μάλιστα τοῖς ἀνασάρκα τε καὶ λευκοφλεγματίαις ὀνομαζομένοις <br class="lb"/>τοιοῦτος ἂν
							ἐφαίνετο διαπαντὸς ὁ σφυγμὸς, εἰ μὴ <br class="lb"/>διὰ τὸ σκιῤῥοῦσθαί τινα σπλάγχνα συνέβαινον
							οἱ ὕδεροι τὰ <br class="lb"/>πολλά. τοῖς γὰρ ἐξ αἱμοῤῥοΐδος ἐπισχέσεως ἢ καταμηνίων <br class="lb"/>ἐποχῆς
							ἐθεασάμεθα πολλάκις ἀκριβεῖς κυματώδεις τε καὶ σκωληκίζοντας <br class="lb"/>ἑπομένους σφυγμοὺς,
							ἐπειδὴ πολλάκις ἐν τοῖς τοιούτοις <br class="lb"/>ὑδέροις οὐδὲν τῶν σπλάγχνων σκιῤῥοῦται. οὐκοῦν,
							<br class="lb"/>ἀναληπτέον γὰρ αὖθις ἐπὶ κεφαλαίων τὸν λόγον, ὁ κυματώδης <br class="lb"/>σφυγμὸς ὑγρᾶς ἐστι
							καὶ μαλακῆς ἀρτηρίας ἔγγονος, ἅμα <br class="lb"/>δυνάμει καμνούσῃ μετρίως, ὁ δὲ σκωληκίζων
							ἀρτηρίας μὲν <br class="lb"/>μαλακῆς, ἀῤῥώστου δ’ ἱκανῶς δυνάμεως. διὰ τοῦτο γοῦν καὶ <br class="lb"/>χωρὶς
							πυρετῶν ὡς τὰ πολλὰ φαίνεται γινόμενος ἐπὶ κενώσεσι 
<a class="pb" href="#pb313" id="pb313">[p. 313]</a>
 λάβροις αἱμοῤῥαγίαις
							τε καὶ διαῤῥοίαις καὶ χολέραις καὶ καθάρσεσιν <br class="lb"/>ἰσχυραῖς ἐμέτοις τε σφοδροῖς καὶ
							οὔροις παμπόλλοις <br class="lb"/>καὶ καταμηνίων ἀμέτροις καταῤῥήξεσιν. οὕτως δὲ καὶ <br class="lb"/>ταῖς
							δι’ αἱμοῤῥοΐδων κενώσεσι καὶ ταῖς ἐκ μήτρας αἱμοῤῥαγίαις, <br class="lb"/>ἔτι τε τῷ καλουμένῳ ῥῷ
							γυναικείῳ καὶ μοχθηροῖς <br class="lb"/>ἱδρῶσιν ὁ τοιοῦτος ἐπιγίνεται σφυγμὸς, οὐδὲν ἧττον δὲ καὶ
							<br class="lb"/>τοῖς ὑγρότητι πολλῇ διασαπεῖσι τὴν πνεύμονα, καθ’ ὃν ἤδη <br class="lb"/>χρόνον ἂν ἢ δύναμις
							αὐτῶν κάμνῃ. εἰ μέντοι τι φλεγμονῶδες <br class="lb"/>ἐπιγένηται τῇ τοιαύτῃ διαθέσει, σκληρότητα
							προσλαμβάνοντες <br class="lb"/>οὐκ ἔτι φαίνονται σκωληκίζοντες. διὰ τοῦτο γοῦν <br class="lb"/>οὐδὲ τοῖς
							ἑκτικοῖς ὀνομαζομένοις πυρετοῖς, ὧν εἰσι καὶ οἱ <br class="lb"/>μαρασμώδεις ἅπαντες καὶ οἱ ἐπὶ
							ταῖς φθόαις, οὐ γίνονται <br class="lb"/>σκωληκίζοντες οἱ σφυγμοὶ, γενόμενοι πάντως ἂν, ὅσον ἐπὶ
							<br class="lb"/>τῷ κάμνειν τὴν δύναμιν, ἀλλ’ ἡ συνοῦσα τοῖς πάθεσι ξηρότης <br class="lb"/>σκληρὰς ἀποτελεῖ
							τὰς ἀρτηρίας. ἡ μέντοι τοῦ γένους <br class="lb"/>τούτου τῶν σφυγμῶν ἀνωμαλία συμπίπτει πάντως
							αὐτοῖς, <br class="lb"/>ὅταν ἱκανῶς κάμνουσι τὴν δύναμιν ἐφ’ ἧς εἴπομεν ἐν προτέρῳ <br class="lb"/>μορίῳ τῆς
							ἀρτηρίας τὴν κίνησιν φαίνεσθαι πρότερον, ὅπερ 
<a class="pb" href="#pb314" id="pb314">[p. 314]</a>
 Ἐρασίστρατος μὲν ἀεὶ
							βούλεται γίνεσθαι, φαίνεται δ’ οὐχ <br class="lb"/>ᾧδε συμβαῖνον, ἀλλ’ ὡς δὴ νῦν λέλεκται. </p>
                  </section>
                  <section id="body-1-2-10" class="div textpart chapter level4">
                    <p class="p autofirst">Ἑξῆς τοῖς εἰρημένοις σφυγμοῖς εἰσιν οἱ <br class="lb"/>προσαγορευόμενοι μύουροι. διττὸν δὲ τὸ
							γένος αὐτῶν ἐστι, <br class="lb"/>τὸ μὲν ἕτερον ἐν μιᾷ διαστολῇ τῆς ἀρτηρίας, τὸ δὲ ἕτερον ἐν
							<br class="lb"/>ἀθροίσματι. τὸ μὲν οὖν ἐν μιᾷ διαστολῇ γιγνόμενον ἀσθένειαν <br class="lb"/>ἐνδείκνυται
							δυνάμεως ἅμα σώματος ἰσχνότητι. χρὴ δ’ <br class="lb"/>ἐπιβάλλοντα τοὺς δακτύλους ἅπτεσθαι τῆς
							ἀρτηρίας, εἶθ’ <br class="lb"/>ὅταν ἐν τούτῳ φαίνηται κατὰ μὲν τὰ πρῶτα μέρη τῆς ἀρτηρίας
							<br class="lb"/>μείζων ὁ σφυγμὸς, ἢ σφοδρότερος, ἢ συναμφότερον, ἐν <br class="lb"/>δὲ τοῖς ὑποκάτω
							μικρότερος, ἢ ἀμυδρότερος, ἢ ἄμφω, τὸ <br class="lb"/>μὲν πρῶτον τῶν ἐπιβεβλημένων δακτύλων
							ἐπαίρειν καὶ σκοπεῖσθαι <br class="lb"/>πότερον ὁμοίας τῇ πρὶν ἀρθῆναι τοῦτον αἰσθάνονται
							<br class="lb"/>κινήσεως οἱ ἐφεξῆς, ἢ σφοδροτέρας τε καὶ μείζονος. <br class="lb"/>ἀμυδροτέρας μὲν γὰρ, ἢ
							μικροτέρας ἀδύνατον αἰσθάνεσθαι, τοῦ <br class="lb"/>πρώτου δακτύλου <span class="milestone">272</span>μετεωρισθέντος. εἰ μὲν οὖν ὁμοίας <br class="lb"/>ἔτι κινήσεως οἱ μετὰ τὸν ἐπαρθέντα
							δάκτυλον αἰσθάνονται, κατὰ <br class="lb"/>τὸν ἑαυτῆς λόγον ἡ ἀρτηρία μυούρως διεστέλλετο, καὶ
							εἴη 
<a class="pb" href="#pb315" id="pb315">[p. 315]</a>
 ἂν τοῦτο σημεῖον ἀτόνου δυνάμεως, ἣν ἀπὸ τῆς καρδίας <br class="lb"/>ἐπιῤῥεῖν
							αὐταῖς ἐπεδείξαμεν. ἐν μὲν γὰρ τῷ κατὰ φύσιν ἔχειν <br class="lb"/>ἄχρι τοῦ πέρατος ἁπασῶν τῶν
							ἀρτηριῶν ὁ διαστέλλων αὐτάς <br class="lb"/>τόνος ὁμοίως ἐξικνεῖται· κατὰ δὲ τοὺς μυουρίζοντας
							ἐκλύεται <br class="lb"/>κατὰ βραχὺ τοσοῦτον ἑαυτοῦ γινόμενος ἀσθενέστερος <br class="lb"/>ὅσον ἀποχωρεῖ τῆς
							ἀρχῆς. εἰ δ’ ἐπάραντός σου τὸν πρῶτον <br class="lb"/>δάκτυλον, μετ’ αὐτὸν ἰσχυροτέρας τε καὶ
							μείζονος ἢ πρόσθεν <br class="lb"/>αἰσθάνοιο τῆς κινήσεως, ἐνδείκνυται μὲν δήπου καὶ νῦν
							<br class="lb"/>ἀῤῥωστίαν τῆς κατὰ τὴν ἀρτηρίαν δυνάμεως, ἀλλ’ ἐλάττονα <br class="lb"/>τῆς προειρημένης. ἐν
							ἐκείνῃ μὲν γὰρ ἡ δύναμις ἐξελύετο τῆς <br class="lb"/>ἀρχῆς ἀποχωροῦσα, νυνὶ δὲ διαμένει μὲν ἴση
							κατά γε τὸν ἑαυτῆς <br class="lb"/>λόγον, ἡ δ’ ἀρτηρία βαρυνομένη πρὸς τῆς τῶν δακτύλων
							<br class="lb"/>ἐπιβολῆς ἀσθενέστερον κινεῖται. ἧττον δ’ ἔσται τοῦτο κινδυνῶδες. <br class="lb"/>οὐ γὰρ
							αὐτῆς καρδίας τοσοῦτον ὅσον τῆς ἀρτηρίας <br class="lb"/>ἧς ἁπτόμεθα τὴν διάθεσιν ἐνδείκνυται. τὸ
							δ’ ἕτερον <br class="lb"/>αὐτὴν μᾶλλον ἀῤῥωστεῖν ἐνδείκνυται τὴν καρδίαν, μὴ δυναμένην
							<br class="lb"/>ὁμοίως ὡς πρόσθεν ἐκτείνειν ἀφ’ ἑαυτῆς ἄχρι τῶν <br class="lb"/>ἐσχάτων τοῦ ζώου μορίων τὴν
							ἐνέργειαν. πολυειδῶς οὖν ἐπιβάλλειν <br class="lb"/>ἐν τοῖς τοιούτοις σφυγμοῖς χρὴ τοὺς δακτύλους
							ὑπὲρ ﻿
<a class="pb" href="#pb316" id="pb316">[p. 316]</a>
 τοῦ μαθεῖν ἀκριβῶς ἅπασαν τῶν ἀρτηριῶν τὴν διάθεσιν. <br class="lb"/>ἡ μὲν
							γὰρ πιέζουσα τὴν ἀρτηρίαν ἐπιβολὴ τῶν δακτύλων <br class="lb"/>ἀσφυξίαν εἶναι δόξει κατὰ τὰς
							τοιαύτας διαθέσεις, ἡ δ’ ἐπιπολῆς <br class="lb"/>ψαύουσα μυούρου φαντασίαν ἕξει τοῦ σφυγμοῦ, καὶ
							<br class="lb"/>ἤτοι μόνοις δύο δακτύλοις, ἢ τρισὶν, ἢ καὶ τοῖς τέσσαρσιν <br class="lb"/>ὑποπίπτοντος.
							ἔσται δὲ τοῦτο παρά τε τὴν ἰσχνότητα τοῦ <br class="lb"/>ζώου καὶ τὴν ἀῤῥωστίαν τῆς δυνάμεως. εἰς
							ὅσον μὲν γὰρ <br class="lb"/>ἰσχνότερόν ἐστιν, εἰς τοσοῦτον πλεῖον ἡ ἀρτηρία σημαίνει· εἰς
							<br class="lb"/>ὅσον δ’ ἧττον ἰσχνὸν, εἰς τοσοῦτον ἔλαττον. οὕτω δὲ καὶ κατὰ <br class="lb"/>τὴν δύναμιν εἰς
								<span class="milestone">136</span>ὅσον μὲν εὐρωστοτέρα, πλέον, ἔλαττον <br class="lb"/>δ’ εἰς
							ὅσον ἀσθενεστέρα. κατὰ δὲ τὴν τοιαύτην ἐπιβολὴν, <br class="lb"/>ὁπόταν ἀρθέντος τοῦ πρώτου
							δακτύλου μηκέτι παραπλήσιος <br class="lb"/>ὁ σφυγμὸς διαμένῃ κατὰ τὸν δεύτερον, ἀλλὰ μείζων τε
							φαίνηται <br class="lb"/>καὶ ἰσχυρότερος, ὁ μὲν ἀπὸ τῆς καρδίας τόνος εὐρωστότερος, <br class="lb"/>ὁμαλῶς
							γὰρ ἄχρι πέρατος ἐπιῤῥεῖ, βαρυνθεῖσα δ’ ἡ <br class="lb"/>ἀρτηρία κατὰ τὴν ἐπιβολὴν τοῦ πρώτου
							δακτύλου χεῖρον ἐν <br class="lb"/>τῷ μετ’ αὐτὸν διαστέλλεται, καὶ διὰ τοῦτο τοῦ βαρύνοντος
							<br class="lb"/>ἀρθέντος ἄμεινον. εἰ δ’ ὅμοιος ὁ σφυγμὸς φαίνοιτο κατὰ <br class="lb"/>τὸν δεύτερον δάκτυλον
							τῷ φαινομένῳ, πρὶν ἀρθῆναι τὸν 
<a class="pb" href="#pb317" id="pb317">[p. 317]</a>
 πρῶτον, τὸ μύουρον τῆς κινήσεως ἐν αὐταῖς
							ταῖς ἀρτηρίαις <br class="lb"/>ἐστὶν, οὐκ ἐν τῇ πρὸς τὴν ἁφὴν διαγνώσει. καὶ γίγνεται <br class="lb"/>τοῦτο
							τῆς ἀπὸ καρδίας αὐταῖς ἐπιῤῥεούσης δυνάμεως ἐκλυομένης <br class="lb"/>κατὰ βραχύ. εἰ δὲ κρείττων
							μὲν ἡ κίνησις φαίνοιτο τῆς <br class="lb"/>ἀρτηρίας ἀρθέντος τοῦ πρώτου δακτύλου, μὴ μέντοι γε
							<br class="lb"/>ἀκριβῶς ἴση τῇ κατὰ τὸν πρῶτον, ἀμφοτέρας ἐνδείκνυται τὰς <br class="lb"/>διαθέσεις ὑπάρχειν
							ἅμα. καὶ ὡς τὰ πολλά γε οὕτω συμπίπτειν <br class="lb"/>εἴωθεν ἐν ἁπάσαις ταῖς τοιαύταις
							ἀνωμαλίαις. ἐπιβλέπειν <br class="lb"/>οὖν χρὴ μετὰ τοῦτο πολλοὺς ἐφεξῆς σφυγμοὺς καὶ παραβάλλειν
							<br class="lb"/>ἀκριβῶς ἀλλήλαις τὰς κινήσεις. ἐνίοτε μὲν γὰρ οἷά περ <br class="lb"/>ᾖ κατὰ τὴν πρώτην
							ἐπιβολὴν, τοιαῦται γίνονται πᾶσαι. πολλάκις <br class="lb"/>δὲ ἐπὶ τὸ μικρότερόν τε καὶ
							ἀμυδρότερον ἴασιν. ἐφ’ ὧν <br class="lb"/>δηλονότι καὶ ἡ δύναμίς ἐστιν ἀσθενεστέρα. εἰ δὲ καὶ
							τελέως <br class="lb"/>ἐκλείποιεν, ἔτι δὴ καὶ μᾶλλον ἐνδείξονται τὴν ἀῤῥωστίαν τῆς <br class="lb"/>δυνάμεως.
							ἐν τούτῳ δὲ χρὴ πάντας ἄραντας τοὺς δακτύλους, <br class="lb"/>εἶτ’ ὀλίγον τινὰ διαλιπόντας
							χρόνον αὖθις ἐπιβάλλειν. εὑρεθήσονται <br class="lb"/>γὰρ τὰ πολλὰ κατὰ τὴν δευτέραν ἐπιβολὴν αἱ
							<br class="lb"/>ἀρτηρίαι σφύζουσαι. ὡς εἴ γέ ποτε παντελὴς ἀσφυξία φαίνοιτο <br class="lb"/>καὶ κατὰ ταύτην
							τὴν ἐπιβολὴν, <span class="milestone">273</span>ἰστέον ἐν ἐκείνῳ 
<a class="pb" href="#pb318" id="pb318">[p. 318]</a>
 γ’
							αὐτῷ τῷ χρόνῳ πεποιῆσθαι τὴν προτέραν ἐπαφὴν, ἐν ᾧ <br class="lb"/>συνέβαινε ταῖς ἀρτηρίαις εἰς
							ἀσφυξίαν ἀφικνουμέναις ὀλίγον <br class="lb"/>ἔτι τῆς κινήσεως ἀποσώζειν. ἀλλὰ τοῦτο μὲν, ὡς
							ἔφην, σπάνιον, <br class="lb"/>ὡς τὰ πολλὰ δὲ διαλείποντες, εἶτ’ αὖθις ἁπτόμενοι <br class="lb"/>σφυζούσας
							εὑρίσκομεν, ᾧ καὶ δῆλον ὡς οὐ φέρουσαι τῶν <br class="lb"/>δακτύλων τὴν ἐπιβολὴν εἰς ἐσχάτην
							ἀμυδρότητα κινήσεως <br class="lb"/>ἀφικνοῦνται. καὶ τοῦτ’ ἦν αἴτιον ἄρα τὸ διαλανθάνειν ἡμᾶς
							<br class="lb"/>τὸν σφυγμὸν, ὡς ἂν καὶ αὐτῆς τῆς ἀσφυξίας κατὰ διττὸν τρόπον <br class="lb"/>γινομένης, ἢ τῷ
							μὴ σφύζειν ὅλως τὰς ἀρτηρίας, ὅπερ ἂν <br class="lb"/>εἴη κακὸν ἔσχατον, ἢ τῷ σφύζειν μὲν, ἀλλ’
							οὕτως μὲν ἀμυδρόν <br class="lb"/>τε καὶ μικρὸν, ὡς ἐκφεύγειν τὴν αἴσθησιν. ἔστι μὲν δὴ καὶ ἡ
							<br class="lb"/>τοιαύτη διάθεσις, εἰ χωρὶς λειποθυμίας τινὸς προσφάτου γίνοιτο, <br class="lb"/>χαλεπωτάτη,
							πολὺ δὲ ἔτι χείρων ἡ ἑτέρα, καθ’ ἣν <br class="lb"/>ὄντως οὐ σφύζουσι, μᾶλλον δ’ οὐ πολὺ χείρονα
							χρὴ λέγειν <br class="lb"/>ἐκείνην, ἀλλ’ ὀλεθριωτάτην τε καὶ χειρίστην, ὡς ἂν ἤδη νενεκρωμένων
							<br class="lb"/>τῶν ἀρτηριῶν. εἰ μέντοι πλέονι χρόνῳ τῶν <br class="lb"/>δακτύλων ἐπικειμένων ἀβιάστως τε
							καὶ ὡς ψαύειν μόνον <br class="lb"/>ἐπανέρχοιτο πάλιν ἡ κίνησις, ἧττον ὀλέθριος ἡ τοιαύτη
							<br class="lb"/>διάθεσις. ἐπανέρχεται δὲ ποτὲ μὲν εἰς ἀσφυξίαν ἐσχάτην 
<a class="pb" href="#pb319" id="pb319">[p. 319]</a>
 ἀφικνουμένη,
							ποτὲ δ’ εἰς μικροσφυξίαν τε καὶ ἀμυδρότητα. <br class="lb"/>καὶ τοίνυν καὶ καλοῦνται
							παλινδρομοῦντες μὲν ἀμφότεροι, <br class="lb"/>διαφέρουσι δὲ τῷ τοὺς μὲν μυούρους εἶναι
							παλινδρομοῦντας, <br class="lb"/>τοὺς δ’ ἐκλείποντας παλινδρομοῦντας. ἄμεινον δ’ ἐν ταῖς
							<br class="lb"/>τοιαύταις ἐπισκέψεσιν οὕτω σχηματίζειν τὸ μόριον, ὅτου περ <br class="lb"/>ἂν ἁπτόμενοι
							τύχωμεν, ὡς ὑποκάτω τῆς ἀρτηρίας εἶναι τὴν <br class="lb"/>ἡμετέραν ἁφὴν, οὕτω γὰρ ἥκιστα πρός τε
							τῶν δακτύλων θλίβοιτο <br class="lb"/>καὶ αὐτοῦ τοῦ προβεβλημένου δέρματος. ἔνεστι δ’ <br class="lb"/>ἔργῳ
							μαθεῖν ἑκάστῳ τῶν βουληθέντων, ὁπόσον εἰς διάγνωσιν <br class="lb"/>ἀφανῆ κινήσεως ἡ τοιαύτη τῶν
							δακτύλων ἐπιβολὴ συντελεῖ. <br class="lb"/>πολλάκις γοῦν ἡμεῖς ἄνωθεν μὲν ἐπιβεβληκότες τοὺς
							<br class="lb"/>δακτύλους κατὰ τὰς ἀρτηρίας οὐδὲ μιᾶς αἰσθανόμεθα κινήσεως, <br class="lb"/>ἐν δὲ τῷ
							καταστρέψαι τὸ κῶλον εὐθέως ᾐσθόμεθα. <br class="lb"/>χείριστοι δὲ πάντων εἰσὶν οἳ ἂν εἰς
							ἀκινησίαν τελευτήσαντες <br class="lb"/>αὖθις μηκέτι ἐπανέρχωνται τοῦ κώλου περιστραφέντος. ἧττον
							<br class="lb"/>δὲ τούτων οἳ ἂν ἐν τῷ περιστραφῆναι φαίνονται κινούμενοι, <br class="lb"/>τούτων δ’ ἔθ’
							ἧττον οἱ μύουροι μὲν γινόμενοι, μὴ μέντοι <br class="lb"/>γ’ εἰς ἀκινησίαν παντελῆ τελευτῶντες,
							καὶ τούτων ἔθ’ ἧττον <br class="lb"/>οἱ ἐπανερχόμενοι μύουροι, καὶ μᾶλλον, ἐπειδὰν ὑποπίπτωσιν
							<br class="lb"/>ἅμα πλείοσι δακτύλοις· ᾧ καὶ αὐτῷ μάλιστα προσέχειν ἀξιῶ 
<a class="pb" href="#pb320" id="pb320">[p. 320]</a>
 καὶ
							σκοπεῖσθαι τὸ ποσὸν τῆς ἰσχνότητος τοῦ σώματος ἀκριβῶς. <br class="lb"/>εἰ μὲν γὰρ ἐσχάτως ἰσχνοῦ
							τοῦ σώματος ὄντος ἡ τῶν <br class="lb"/>ἀρτηριῶν κίνησις ὑποπίπτει πλείοσι δακτύλοις, οὐ διὰ
							ῥώμην <br class="lb"/>δυνάμεως, ἀλλὰ δι’ ἔκτηξιν τοῦ σώματος οὕτω συμβαίνει. <br class="lb"/>μετρίως δ’
							ὄντος ἰσχνοῦ, τρισὶν ἢ τέσσαρσιν ὑποπίπτειν δακτύλοις <br class="lb"/>τὴν κίνησιν τῆς ἀρτηρίας οὐ
							μικρὸν ἀγαθὸν, ὡς ἐν <br class="lb"/>τοιούτοις. ἐμφαίνεται γὰρ ἀποσώζειν τι τοῦ τόνου κατὰ τὴν
							<br class="lb"/>ἐνέργειαν. ὁ δ’ ἀριθμὸς τῶν δακτύλων, ὅσοις ὑποπίπτειν ἡ <br class="lb"/>κίνησις μέλλει,
							καθ’ ἑκάστην τῶν ἀρτηριῶν ἴδιός ἐστιν. οὐ <br class="lb"/>γὰρ ἁπασῶν ἴσον ἐξέχει τε καὶ
							διασυμβαίνει κατὰ τὸ δέρμα. <br class="lb"/>κάλλιον δ’ εἰς τοῦτο τῆς φύσεως αὐτοῦ τοῦ κάμνοντος
							ἔχειν <br class="lb"/>ἐμπείρως. τοῖς μὲν γὰρ φύσει μικρότερος ὁ σφυγμός ἐστι, <br class="lb"/>τοῖς δὲ
							βραχύτερος. ἑκάστῳ δὲ τοῦ ποσοῦ τὸ μέτρον ὡς <br class="lb"/>πρὸς τὴν ἑαυτοῦ φύσιν ἐστίν·
							ἀγνοοῦντες οὖν τὸ κατὰ τὴν <br class="lb"/>φύσιν ἴδιον αὐτοῦ τοῦ κάμνοντος, ἀπὸ τῶν κοινοτέρων
							<br class="lb"/>διαφορῶν στοχαζόμεθα τῶν κατά τε τὴν κρᾶσιν τοῦ <br class="lb"/>σώματος καὶ τὴν ἕξιν, ἐν μὲν
							τῇ κράσει μάλιστα τὴν κατὰ <br class="lb"/>τὸ θερμόν τε καὶ ψυχρὸν ἐπισκοπούμενοι διαφορὰν, ἐν
							<br class="lb"/>δὲ ταῖς ἕξεσι τὴν κατὰ λεπτότητά τε καὶ πολυσαρκίαν. ﻿
<a class="pb" href="#pb321" id="pb321">[p. 321]</a>
 ἐνίοτε μὲν
							οὖν ἅμα καὶ συμπίπτουσιν αἱ δύο ἀνωμαλίαι <br class="lb"/>τῶν σφυγμῶν, ἥ τε κατὰ μίαν κίνησιν ἥ
							τε ἐν ἀθροίσματι. <br class="lb"/>
							<span class="milestone">274</span>πολλάκις δὲ ἡ μὲν κατὰ μίαν οὐκ ἔστιν, ἡ δ’ ἐν
							<br class="lb"/>ἀθροίσματι σαφῶς εὑρίσκεται. καὶ τοῦ μὴ φαίνεσθαι τότε <br class="lb"/>τὴν κατὰ μίαν αἴτιον
							διττὸν, ἤτοι τῆς διαθέσεως ἡ σμικρότης <br class="lb"/>ἢ τῶν σφυγμῶν αὐτῶν ἡ βραχύτης. ἄν τε γὰρ
							ἡ διάθεσις <br class="lb"/>ἡ τοὺς ἐν ἀθροίσματι μυούρους ἐργαζομένη μὴ πάνυ <br class="lb"/>τις ᾖ χαλεπὴ,
							κατὰ τὴν μίαν διαστολὴν ὁμαλός ἐστιν, ἐν <br class="lb"/>πλείοσι δὲ τὴν μυουρίζουσαν ἀνωμαλίαν
							λαμβάνει· ἄν τε μεγάλη <br class="lb"/>μὲν ἡ διάθεσις ὑπάρχῃ, βραχὺς δ’ ᾖ κατὰ τὸ μῆκος ὁ
							<br class="lb"/>σφυγμὸς, ὡς ἑνὶ μόνῳ ὑποπίπτειν δακτύλῳ, κᾂν ὅτι μάλιστα <br class="lb"/>κατ’ ἀλήθειάν τε
							καὶ ὄντως ᾖ μύουρος, οὐχ ἕξει τὴν ἀνωμαλίαν <br class="lb"/>αἰσθητήν. πλείοσι γὰρ ὑποπίπτειν χρὴ
							δακτύλοις τὴν <br class="lb"/>καθ’ ἕνα σφυγμὸν ἀνωμαλίαν μυουρίζουσαν. ἐξ οὖν τῶν εἰρημένων
							<br class="lb"/>εὔδηλον ὡς ἄμφω μὲν τὰ γένη τῶν μυούρων σφυγμῶν <br class="lb"/>ἀσθένειαν ἐνδείκνυται
							δυνάμεως, ἀλλὰ τὸ μὲν κατὰ <br class="lb"/>μίαν διαστολὴν συνενδείκνυται λεπτότητα τοῦ κάμνοντος
							<br class="lb"/>σώματος, τὸ δ’ ἐν ἀθροίσματι δύναιτ’ ἄν ποτε καὶ χωρὶς 
<a class="pb" href="#pb322" id="pb322">[p. 322]</a>
 ἰσχνότητος
							γενέσθαι. δέδεικται δὲ καὶ ὡς ἄν τις ἐξευρίσκοι τὸ <br class="lb"/>ποσὸν τῆς βλάβης ἐν ἑκατέρῳ τῷ
							γένει. περὶ μὲν οὖν τῶν <br class="lb"/>μυουριζόντων σφυγμῶν ἱκανὰ καὶ ταῦτα. </p>
                  </section>
                  <section id="body-1-2-11" class="div textpart chapter level4">
                    <p class="p autofirst">Γεγράφασι δέ τινες ὡς ἀνεστραμμένον <br class="lb"/>εὑρίσκοντές ποτ’ εἶδος σφυγμοῦ τοῖς
							εἰρημένοις. ἐπὶ γοῦν τῆς <br class="lb"/>κατὰ τὸν καρπὸν ἀρτηρίας, ἦς δὴ καὶ συνηθέστατον
							ἅπτεσθαι, <br class="lb"/>πεφαγκέναι φασὶν ἑαυτοῖς <span class="milestone">137</span>εὐρύτερον
							τὸν ἐν τῷ κάτω <br class="lb"/>πέρατι σφυγμὸν, μύουρον μὲν ὄντα δηλονότι καὶ τοῦτον, <br class="lb"/>ἀλλὰ τὸ
							λεπτότερον αὐτοῦ μέρος οὐ κάτω τετραμμένον ὡς <br class="lb"/>ἐπὶ τοὺς δακτύλους, ἀλλ’ ἄνω τε καὶ
							πρὸς τὰ κατ’ ἀγκῶνα <br class="lb"/>χωρία ἔχοντα. ἐγὼ δ’ ἡγοῦμαι τοὺς ἀνθρώπους ἐφ’ ὧν εὑρηκέναι
							<br class="lb"/>φασὶ τοὺς τοιούτους σφυγμοὺς οὐ πρόσκαιρόν τινα <br class="lb"/>τὴν αἰτίαν, ἀλλ’ ἐπὶ φυσικῇ
							διαπλάσει τῶν κατὰ τὸν καρπὸν <br class="lb"/>ἐσχηκέναι μορίων. σπανίως μὲν γὰρ, εὑρίσκεται δ’
							οὖν ποτε <br class="lb"/>τοιαύτη διάπλασις, ὡς τὸ μὲν πρὸς τῷ καρπῷ μέρος τῆς <br class="lb"/>ἀρτηρίας ὑπ’
							αὐτῷ τῷ δέρματι τετάχθαι, τὸ δ’ ἄνω πᾶν <br class="lb"/>αὐτῆς τῷ μὲν ἀνωτέρω κεκαλύφθαι πλέονι
							σαρκὶ, τῷ δὲ 
<a class="pb" href="#pb323" id="pb323">[p. 323]</a>
 κατωτέρω τε καὶ κατ’ αὐτὸν τὸν καρπὸν ἀθρόον εἰς τὸ βάθος
							<br class="lb"/>ἐνδύεσθαι. τοῖς τοιούτοις οὖν ἀνθρώποις οὐ νοσοῦσι <br class="lb"/>μόνον, ἀλλὰ καὶ
							ὑγιαίνουσιν ὁ σφυγμὸς φαίνεται μύουρος, <br class="lb"/>ἄνω μὲν ὡς πρὸς τὸν πῆχυν ἔχων τὸ
							στενώτερον, ἐν δὲ τοῖς <br class="lb"/>κάτω τε καὶ πρὸς τὸν καρπὸν ὅσον εὐρύτερον. εὔδηλοι δέ
							<br class="lb"/>εἰσιν οἱ γράψαντες ὑπὲρ τῶν τοιούτων σφυγμῶν ὡς νοσωδῶν <br class="lb"/>οὐ προσεσχηκότες τῷ
							πράγματι τὴν διάνοιαν ἀκριβῶς <br class="lb"/>ἔκ τε τῶν ἄλλων ὧν γράφουσι κᾀκ τοῦ μηδ’ ὅ τι
							σημαίνουσι <br class="lb"/>προσγράψαι τῷ λόγῳ. πρόδηλον γὰρ ὡς οὐδὲν εὗρον ἐξαίρετον <br class="lb"/>ὑπ’
							αὐτῶν σημαινόμενον, ἐπὶ φυσικῇ διαπλάσει τοιούτων <br class="lb"/>γινομένων, οὐ νοσώδει διαθέσει.
							διὸ καὶ πολλάκις εἴρηταί <br class="lb"/>μοι πρὸς τὰς διαγνώσεις τῶν σφυγμῶν οὐδὲν οὕτως εἶναι
							<br class="lb"/>χρήσιμον ὡς τὸ γινώσκειν ὁποῖός τίς ἐστιν ἑκάστῳ φύσει <br class="lb"/>σφυγμός. καὶ γὰρ οὖν
							καὶ ἄλλαι τινὲς ἀρτηρίαι ταῖς εἰρημέναις <br class="lb"/>ἔμπαλιν ἔχουσιν, ὡς ἐν μὲν τοῖς ἄνω
							μέρεσιν ὑπὸ τῷ δέρματι <br class="lb"/>μόνῳ τετάχθαι γυμνῷ, κατωτέρω δ’ ἐρχόμεναι πρὸς τὸν καρπὸν
							<br class="lb"/>εἰς τὸ βάθος καταδύεσθαι. καὶ διὰ τοῦτο καὶ τούτων <br class="lb"/>ὁ σφυγμὸς φαίνεται
							μύουρος. ἑτέρων δέ γε φύσει περινενευκώς 
<a class="pb" href="#pb324" id="pb324">[p. 324]</a>
 τε καὶ ἐπινενευκὼς ἑκατέρωσε
							πλέον ἢ κατὰ τὴν κοινὴν <br class="lb"/>φύσιν, οὐ νοσήματος, ἤ τινος ὅλως αἰτίας παρὰ φύσιν, ἀλλὰ
							<br class="lb"/>φυσικῆς διαπλάσεως ἐργασαμένης αὐτόν. ἅπερ εἰ μὴ γινώσκομεν, <br class="lb"/>ὁπότ’ εἴη
							φύσει, μέγιστα σφαλησόμεθα. γίγνεται μὲν <br class="lb"/>γὰρ, ὡς εἴρηται, μύουρος ὁ σφυγμὸς ἔν
							τισι παρὰ φύσιν αἰτίοις· <br class="lb"/>εὑρίσκεται μέντοι τισὶ καὶ κατὰ τὴν τῆς δια<span class="milestone">275</span>πλάσεως <br class="lb"/>ἰδιότητα, καθάπερ καὶ ὁ ἐπινενευκώς τε καὶ
							περινενευκὼς <br class="lb"/>ὀνομαζόμενός ἐστιν, ὅ γε μὲν οὖν οὕτω τῆς ἀρτηρίας κατασκευασθείσης
							<br class="lb"/>ὡς τὸ μέσον αὐτῆς μόνον ὑπὸ τῷ δέρματι <br class="lb"/>τετάχθαι ψιλῷ, τὰ δ’ ἑκατέρωθεν
							ἀθροώτερον ἐγκαταβαίνειν <br class="lb"/>τῷ βάθει. γίνεται δὲ καὶ δι’ ἀῤῥωστίαν δυνάμεως,
							ἀδυνατούσης <br class="lb"/>ἐπαίρειν τὰ βαρύνοντα· καὶ ὅταν γε τὸ τοιοῦτον πάθος <br class="lb"/>ἰσχυρότερον
							αὐτῇ γένηται, καμπήν τινα φαίνεται κατὰ <br class="lb"/>τὸ ὕψος ἔχειν ὁ σφυγμὸς, οὐ κύκλου
							περιφέρειαν, ἥντινα <br class="lb"/>καμπὴν οὐ κακῶς ὁ Ἀρχιγένης ὀνομάζει γωνίωσιν. οὐκέτι
							<br class="lb"/>γὰρ ὡς κύκλου περιφέρεια τὸ ὕψος τῆς ἀρτηρίας, ἀλλ’ ὡς <br class="lb"/>τριγώνου κορυφὴ κινεῖ
							τὴν ἁφήν. ἔτι δὲ μᾶλλον αὐτῇ γίγνεται <br class="lb"/>τοῦτο φριττούσῃ τε καὶ πηγνυμένῃ διὰ ψύξιν,
							ἢ ὁπωσοῦν 
<a class="pb" href="#pb325" id="pb325">[p. 325]</a>
 ἄλλως σκληρυνθείσῃ, καὶ διὰ τοῦθ’ εὑρεῖν αὐτὸν ἔστι πλειστάκις
							<br class="lb"/>ἐν ταῖς μετὰ ψύξεως ἐμβαλλούσαις ἰσχυραῖς ἐπισημασίαις· <br class="lb"/>οὐ γὰρ δὴ ἐν ἁπάσαις
							γε, ἢ μόναις, ὡς ἔνιοι νομίζουσι. <br class="lb"/>ἂν γὰρ ἥ τε σκληρότης τῶν ἀρτηριῶν ἔχῃ τὰ
							δυσκαμπῆ <br class="lb"/>ἥ τε δύναμις ἀσθενὴς οὖσα βαρύνηται καθ’ ἑκάτερα, τὴν μὲν <br class="lb"/>οἷον
							κύκλου περιφέρειαν ἀπόλλυσιν, ὁμοιοῦται δὲ τριγώνου <br class="lb"/>κορυφῇ, μὴ δυναμένης τῆς
							ἀρτηρίας διὰ σκληρότητα κατὰ <br class="lb"/>βραχὺ κάμπτεσθαί τε καὶ πρὸς τὸ βάθος ἐπινεύειν
							ἑκατέρωθεν, <br class="lb"/>ἀλλὰ κλωμένης μᾶλλον ἢ καμπτομένης διὰ τὴν σκληρότητα. <br class="lb"/>ταῦτ’ οὖν
							αὐτῇ τὰ παθήματα πολλάκις μὲν ἐν ταῖς <br class="lb"/>ψυχούσαις ἱκανῶς ἐπισημασίαις γίνεται,
							συμπίπτει μὴν ἐνίοτε <br class="lb"/>καὶ χωρὶς εἰσβολῆς παροξυσμῶν· ὥσπερ αὖ πάλιν ἐν ταῖς
							<br class="lb"/>ἀπεριψύκτοις ἐπισημασίαις οὐδ’ ὅλως γίνεται τοιοῦτος ὁ <br class="lb"/>σφυγμός· ἄμεινον δ’
							ἴσως ἐστὶ μηδὲ χρονίζειν ἔτι κατὰ τὸν <br class="lb"/>τόπον, ἐν τοῖς μετὰ ταῦτα μέλλοντας
							ἐπιπλέον ὑπὲρ αὐτῶν <br class="lb"/>διεξέρχεσθαι. </p>
                  </section>
                  <section id="body-1-2-12" class="div textpart chapter level4">
                    <p class="p autofirst">Ἔστι δὲ ἐκ ταὐτοῦ τοῖς εἰρημένοις γένους <br class="lb"/>καὶ ὁ τρομώδης σφυγμὸς, οὐ πάνυ τι
							φαινόμενος ἐναργῶς. <br class="lb"/>ἐπειδὴ δὲ, καθάπερ ἐπιδέδεικται διὰ τοῦ δευτέρου τῶν ἐν τοῖς
								﻿
<a class="pb" href="#pb326" id="pb326">[p. 326]</a>
 συμπτώμασιν αἰτίων, ἀσθενείᾳ δυνάμεως ἕπεται τρόμος, <br class="lb"/>ἀναγκαῖον
							οὖν ἐστι διὰ τοῦτο καὶ τὸν τρομώδη σφυγμὸν <br class="lb"/>ἀμυδρόν τε ἅμα καὶ μικρὸν εἶναι, ἐν δὲ
							τῷ τοιούτῳ λανθάνουσιν <br class="lb"/>αἱ τρομώδεις κινήσεις, ἀξιολόγου διαστολῆς εἰς τὸ
							γνωσθῆναι <br class="lb"/>δεόμεναι. φαντάζεται δὲ ἐνίοτε τοῖς ἀγυμνάστοις ὁ <br class="lb"/>τρομώδης σφυγμὸς
							ὡς κλονώδης, καὶ διὰ τοῦτ’ οἴονται <br class="lb"/>πολλάκις ἑωρακέναι τοιοῦτον. ἀλλ’ οὐ δεῖ
							μακρότερον ὑπὲρ <br class="lb"/>αὐτῶν διεξέρχεσθαι κατὰ ἐνεστῶτα λόγον. εἴρηται γὰρ ἐν τῷ
							<br class="lb"/>δευτέρῳ τῶν ἐν τοῖς συμπτώμασιν αἰτίων εἰς ὅσον ἀλλήλων <br class="lb"/>διαφέρουσι τρόμος
							καὶ κλόνος, ἐξ ὧν ὁρμώμενος ἄν τις ὁποῖός <br class="lb"/>τέ τις ὁ κλονώδης ἐστὶ σφυγμὸς ἀκριβῶς
							εἴσεται καὶ ὡς <br class="lb"/>ὀλιγάκις ὁ τρομώδης ὁρᾶται κατ’ ἐκείνους μόνους τοὺς καιροὺς
							<br class="lb"/>ἐν οἷς οὔθ’ ἡ δύναμις ἐσχάτως ἀσθενής ἐστιν, ὅ τε <br class="lb"/>χιτὼν τῆς ἀρτηρίας
							μαλακὸς, ἥ τε τοῦ σώματος ἕξις ἰσχνή. <br class="lb"/>συμβήσεται γὰρ οὕτως μήτε πάνυ μικροὺς
							εἶναι τοὺς σφυγμοὺς, <br class="lb"/>ἀλλ’ ἐγγύς τι τῶν κατὰ φύσιν, μήτε ἐσχάτως ἀμυδροὺς,
							<br class="lb"/>ἀλλ’ ὥστε φέρειν ἀλύπως ἐπιβολὴν δακτύλων, ὧν ἐξ ἀνάγκης <br class="lb"/>εἰς διάγνωσιν
							δεῖται. καὶ εἴποτε ἄρα φανείη τρομώδης σφυγμὸς, <br class="lb"/>ἐνδείξεται τήν τε δύναμιν ἀσθενῆ
							καὶ τὸν χιτῶνα τῆς 
<a class="pb" href="#pb327" id="pb327">[p. 327]</a>
 ἀρτηρίας μαλακὸν καὶ τὴν τοῦ σώματος ἕξιν ἰσχνήν.
							περὶ <br class="lb"/>μὲν οὖν τῆς ἀνωμαλίας τε καὶ τῶν ἐργαζομένων αὐτὴν αἰτίων <br class="lb"/>ἱκανὰ καὶ
							ταῦτα. καὶ γὰρ εἴ τι παραλέλειπται, ῥᾷστον εὑρίσκεσθαι <br class="lb"/>τῷ ταῦτά τε τὰ νῦν
							εἰρημένα μὴ κατὰ τὸ πάρεργον <br class="lb"/>ἐκμαθόντι καὶ ὅσα κατὰ τὸ δεύτερον εἴρηται τῶν ἐν
							τοῖς <br class="lb"/>σφυγμοῖς αἰτίων. </p>
                  </section>
                  <section id="body-1-2-13" class="div textpart chapter level4">
                    <p class="p autofirst"><span class="milestone">276</span>Ὑπόλοιπον δ’ ἐστὶ περὶ τάξεως καὶ <br class="lb"/>ἀταξίας
							διελθεῖν. δοκεῖ μὲν δὴ πᾶσα τάξις ἀταξίας ὁμογενοῦς <br class="lb"/>ἀμείνων εἶναι. πρόσκειται δ’
							ὁμογενῶς τῷ λόγῳ διὰ <br class="lb"/>τὸ δύνασθαί ποτε τὴν ἐξ ἑτέρου γένους ἀταξίαν αἱρετωτέραν
							<br class="lb"/>ὑπάρχειν ἑτερογενοῦς τάξεως, οἷον εἰ οὕτως ἔτυχεν ὁ κατὰ <br class="lb"/>μέγεθος ἢ τάχος
							ἄτακτος ἧττόν ἐστι χαλεπὸς τοῦ διαλείποντος <br class="lb"/>ἐν τάξει τινί. οὕτω δὲ καὶ ὁ
							μεμηκυσμένος ἀραιὸς, εἰ <br class="lb"/>καὶ φυλάττοι τάξιν τινὰ, χείρων ἐστὶ τοῦ κατὰ σφοδρότητα
							<br class="lb"/>καὶ μέγεθος καὶ τάχος ἀνωμάλου. ἀλλ’ ἥ γε ὁμογενὴς τάξις <br class="lb"/>ἐπιεικεστέρα τῆς
							ἀταξίας εἶναι δοκεῖ, διὰ τὸ τῆς φύσεως ἡμῶν <br class="lb"/>εἴπερ τι ἄλλο καὶ τὴν τάξιν οἰκείαν
							ὑπάρχειν. οὐ μὴν ἁπλῶς <br class="lb"/>γε οὕτως ῥητέος ὁ λόγος, ἀλλὰ μετὰ τοιοῦδε διορισμοῦ. 
<a class="pb" href="#pb328" id="pb328">[p. 328]</a>
 ἡ μὲν τάξις ἐστηριγμένον πως εἶναι δοκεῖ δηλοῦν τὸ αἴτιον, <br class="lb"/>ἡ δ’
							ἀταξία μεταῤῥέον τε καὶ μὴ μένον ἐφ’ ἑνὸς ἢ μεγέθους <br class="lb"/>ἢ εἴδους ἢ χωρίου. τὸ δὲ
							τοιοῦτον αἴτιον οὐκ ὀλεθριώτερον, <br class="lb"/>ἀλλὰ σφαλερώτερον εἶναι χρὴ νομίζειν. ἐνδέχεται
							γὰρ <br class="lb"/>αὐτὸ μεταῤῥέον ἔστιν ὅτε μὲν εἰς ἀκυρώτερον, ἔστιν ὅτε δ’ <br class="lb"/>εἰς κυριώτερον
							ἀφικέσθαι χωρίον, ὥστε ἤτοι θάνατον ἐξαπιναῖον, <br class="lb"/>ἢ σωτηρίαν ἐνεγκεῖν. τὸ μέντοι
							τῆς τάξεως οὐκ ἀδόκητον, <br class="lb"/>ἀλλ’ ὡρισμένην ἔχει τὴν ἔκβασιν. ἡ μὲν γὰρ ἐπὶ χαλεπῆς
							<br class="lb"/>ἀνωμαλίας τάξις, ὥσπερ εἰ οὕτως ἔτυχε τῆς διαλειπτικῆς, <br class="lb"/>ὀλέθριος βεβαίως
							ἐστίν· <span class="milestone">138</span>ἡ δ’ ἐπὶ μετρίας, ὥσπερ ἐπὶ <br class="lb"/>τῆς κατὰ
							μέγεθος καὶ μικρότητα, βεβαίως ἐπιεικής· ἡ δ’ ἀταξία <br class="lb"/>καὶ τὴν ἐπιεικῆ χαλεπὴν
							ἐργάσασθαι δύναται, μεταῤῥυείσης <br class="lb"/>εἰς κυριώτερον χωρίον τῆς τὴν ἀνωμαλίαν
							ἐργαζομένης αἰτίας· <br class="lb"/>καὶ μέντοι καὶ τὴν χαλεπὴν ἐπιεικῆ, μετελθούσης καὶ <br class="lb"/>νῦν
							τῆς αἰτίας ἐκ τῶν κυριωτέρων εἰς ἀκυρώτερα. οὐδὲν οὖν <br class="lb"/>ἀσφαλὲς οὐδὲ βέβαιον ἐπὶ
							τῆς ἀταξίας ἐστὶν, οὔτε τοιοῦτον <br class="lb"/>οἷον ἐπὶ τῆς τάξεως οὔτε ἀγαθὸν οὔτε κακόν. ἂν
							μέντοι <br class="lb"/>μετὰ σφοδρότητος σφυγμοῦ γίγνηταί τις ἀταξία, εἴτ’ οὖν ὁμαλοῦς 
<a class="pb" href="#pb329" id="pb329">[p. 329]</a>
 εἴτε καὶ ἀνωμάλου τῆς σφοδρότητος οὔσης, παρόντων <br class="lb"/>καὶ τῶν τῆς πέψεως σημείων,
							ἐλπίζειν χρὴ κρίσιν ἔσεσθαί <br class="lb"/>τινα, καὶ μᾶλλον, εἰ καὶ τὰ ἄλλα σημεῖα κρίσεως
							γένοιτο, ὅτε <br class="lb"/>καὶ κατὰ τοῦτο διαφέρουσιν αἱ ἀταξίαι τῶν τάξεων, καθ’ <br class="lb"/>ὅσον ἐπὶ
							τοῖς ἄλλοις ἅπασι τοῖς αὐτοῖς ἑτοιμότερον ἐπὶ κρίσιν <br class="lb"/>ἡ φύσις ἐξορμᾷ κατὰ τὰς
							ἀρτηρίας. </p>
                  </section>
                </section>
                <a class="pb" href="#pb330" id="pb330">[p. 330]</a>
                <section id="body-1-3" class="div textpart book level3">
                  <section id="body-1-3-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΠΡΟΓΝΩΣΕΩΣ <br class="lb"/>ΣΦΥΓΜΩΝ ΒΙΒΛΙΟΝ Γ.<a class="bookmark" href="#body-1-3-1"> §</a></h4>
                    <p class="p autofirst">Ἥτις μὲν ἑκάστου σφυγμοῦ δύναμίς ἐστιν <br class="lb"/>ἔμπροσθεν εἴρηται· περὶ δὲ τῶν οἰκείων
							τοῖς πάθεσιν ἐν <br class="lb"/>τῷδε λεχθήσεται. πάθος μὲν οὖν ὀνομάζω νῦν ἅπαν τὸ <br class="lb"/>παρὰ
							φύσιν· οἰκείους δ’ ἑκάστῳ λέγω σφυγμοὺς ὅσοι τε <br class="lb"/>διαπαντὸς ὑπάρχουσιν αὐτῷ καὶ
							ὅσοι πλείστακις. ἐπεὶ δὲ <br class="lb"/>τῶν παρὰ φύσιν ἁπάντων, ὡς ἐν ἑτέροις ἐπιδέδεικται, τὰ
							μέν <br class="lb"/>εἰσι διαθέσεις τινες, ὑφ’ ὧν πρώτως ἐνέργεια βλάπτεται, τὰ <br class="lb"/>δὲ τούτων
							αἴτια, τὰ δὲ συμπτώματα, περὶ πρώτων τῶν διαθέσεων <br class="lb"/>ῥητέον. ἐπεὶ δὲ καὶ τούτων
							ἐδείχθησαν αἱ μέν τινες 
<a class="pb" href="#pb331" id="pb331">[p. 331]</a>
 ἴδιαι τῶν ὁμοιομερῶν σωμάτων, αἱ δὲ τῶν
							ὀργανικῶν, <br class="lb"/>ἀπὸ τῶν ἐν τοῖς ὁμοιομερέσιν ὑπαρχουσῶν ἀρκτέον. εἰσὶ <br class="lb"/>δὲ ὀκτὼ τὸν
							ἀριθμὸν, ἅπασαι μὲν κατὰ δυσκρασίαν γινόμεναι, <br class="lb"/>διαφέρουσαι δὲ τῷ τὰς μὲν ἁπλᾶς
							εἶναι, τὰς δὲ <br class="lb"/>συνθέτους. ἁπλαῖ μὲν οὖν εἰσι δυσκρασίαι θερμότης τε καὶ
							<br class="lb"/>ξηρότης, ὑγρότης καὶ ψυχρότης· σύνθετοι δὲ ψυχρότης <br class="lb"/>ἅμα ξηρότητι καὶ
							θερμότης ἅμα ὑγρότητι. δέδεικται γὰρ οὖν <br class="lb"/>ἡμῖν καὶ περὶ τῆς δυσκρασίας ἐν τοῖς
							περὶ τῶν κράσεων <br class="lb"/>ὑπομνήμασι, καὶ διώρισται πῶς μὲν ἐνίοτε τὸν ὑγιαίνοντα
							<br class="lb"/>θερμὸν καὶ ὑγρὸν εἶναί φαμεν, ὅπως δὲ τὸ νόσημα <br class="lb"/>τὸ δι’ ἀμετρίαν ὑγρότητός τε
							καὶ θερμότητος ἐνέργειάν <br class="lb"/>τινα βλάπτον. ἔτι δὲ πρὸς τούτοις ἀναμνηστέον ἐστὶν ὡς
							<br class="lb"/>οὐκ ἄν ποτε σφυγμὸς ἀλλοιωθείη διὰ δυσκρασίαν χωρὶς τοῦ <br class="lb"/>τὰς ἀρτηρίας τι
							παθεῖν ἢ τὴν καρδίαν, καὶ ὡς ἐνδέχεται <br class="lb"/>ποτὲ τὰς μὲν ἀρτηρίας τι πεπονθέναι, τὴν
							καρδίαν δὲ ὑπάρχειν <br class="lb"/>ἀπαθῆ. τῆς μέντοι καρδίας πασχούσης οὐκ ἐνδέχεται <br class="lb"/>τὰς
							ἀρτηρίας ἀπαθεῖς διαμένειν, ἀλλ’ ἀναγκαῖον ἀπολαύειν τι <br class="lb"/>τῆς δυσκρασίας αὐτὰς
							ἔλαττον ἢ μεῖζον. ἡ μὲν οὖν κατὰ 
<a class="pb" href="#pb332" id="pb332">[p. 332]</a>
 ψυχρότητά τε καὶ θερμότητα δυσκρασία
							τῆς καρδίας ἑτοίμως <br class="lb"/>εἰς ἁπάσας διαδίδοται τὰς ἀρτηρίας, ἡ δὲ καθ’ ὑγρότητά τε
							<br class="lb"/>καὶ ξηρότητα χαλεπώτερον. </p>
                  </section>
                  <section id="body-1-3-2" class="div textpart chapter level4">
                    <p class="p autofirst"><span class="milestone">278</span>Ἀρκτέον οὖν ἀπὸ τῆς κατὰ θερμότητα <br class="lb"/>καὶ
							διοριστέον ἐν αὐτῇ τόδε πρῶτον, ὡς ἐνδέχεται καθ’ ὃν <br class="lb"/>τοῦτο γίνεται καιρὸν ἤτοι
							κατὰ φύσιν ἔχειν τὰς ἀρτηρίας, ἢ <br class="lb"/>πεπονθέναι τι καὶ αὐτὰς καὶ ἤτοι πάσας ἤ τινας.
							αἱ μὲν δὴ <br class="lb"/>κατὰ φύσιν ἔχουσαι τὴν ἐν τῇ καρδίᾳ δυσκρασίαν ὁμοίως <br class="lb"/>διαδέξονται,
							τῶν δὲ παρὰ φύσιν διακειμένων ἡ διάθεσις ἔσται <br class="lb"/>μικτὴ, τὸ μὲν φυλάττουσα τῆς ἰδίας
							καταστάσεως, τὸ δέ <br class="lb"/>τι παρὰ καρδίας λαμβάνουσα. πρῶτον οὖν ὑποκείσθωσαν
							<br class="lb"/>ἀπαθεῖς εἶναι τό γε καταρχὰς αἱ ἀρτηρίαι, θερμοτέρας γενομένης <br class="lb"/>τῆς καρδίας.
							εἶθ’ ἑξῆς σκοπούμεθα τίνες ἐξ ἀνάγκης <br class="lb"/>ὑπάρχουσι σφυγμοὶ τῇ τοιαύτῃ διαθέσει καὶ
							τίνες ὡς τὸ πολύ. <br class="lb"/>πάλιν οὖν ἀναμνησθέντες ὧν ἔν τε τῷ πρὸ τούτου λόγῳ διειλόμεθα
							<br class="lb"/>κᾀν τῇ περὶ τῶν ἐν σφυγμοῖς αἰτίων πραγματείᾳ, <br class="lb"/>τοὺς οἰκείους θερμότητος
							πλεονεκτούσης σφυγμοὺς ἐπέλθωμεν, <br class="lb"/>ἵν’ ἐξ αὐτῶν ἐπισκεψώμεθα τίνες μὲν ἀχώριστοι
							τῆς προκειμένης <br class="lb"/>διαθέσεώς εἰσι, τίνες δ’ ὡς τὸ πολὺ συμπίπτουσι. εἰσὶν 
<a class="pb" href="#pb333" id="pb333">[p. 333]</a>
 οὖν οἰκεῖοι σφυγμοὶ πλήθει θερμότητος ὅ τε μέγας καὶ ὁ ταχὺς <br class="lb"/>καὶ ὁ
							πυκνὸς, ἀλλ’ ὁ μέγας μὲν οὐ θερμότητος μόνης ἐπικρατούσης, <br class="lb"/>ἀλλὰ καὶ ὀργάνων
							δεῖται μαλακῶν καὶ δυνάμεως <br class="lb"/>εὐρώστου· ὥστ’ οὐκ ἂν ἀχώριστος εἴη τῆς κατὰ
							θερμότητα <br class="lb"/>δυσκρασίας. οὕτως δὲ καὶ ὁ ταχὺς ἐῤῥωμένης δεῖται δυνάμεως, <br class="lb"/>καὶ
							ὀργάνων ἑτοίμως διαστελλομένων, ὥστ’ οὐδ’ οὗτος ἀχώριστος. <br class="lb"/>ὁ δέ γε πυκνὸς, εἰ μὲν
							αὐτάρκως ὑπὸ τοῦ μεγέθους <br class="lb"/>τε καὶ τάχους ἡ χρεία πληρωθείη, τὴν ἀρχὴν οὐδ’ ἂν
							συσταίη, <br class="lb"/>δέδεικται γὰρ καὶ τοῦτο, μὴ πληρουμένης δὲ γίγνοιτ’ ἄν. ὥστ’ <br class="lb"/>οὐδ’
							οὗτος ἀχώριστος, οὐ μὴν οὐδ’ ἐκ τῶν οἰκείων εἴη ἄν τις <br class="lb"/>ἀχώριστος. ἐκ δὲ τῶν
							οἰκείων μὲν, οὐκ ἀχωρίστων δὲ κρατήσει <br class="lb"/>ποτὲ μὲν ὁ μείζων, ποτὲ δὲ ὁ θάττων, ποτὲ
							δὲ ὁ πυκνότερος. <br class="lb"/>εἰ μὲν γὰρ ἡ θερμότης αὐξηθείη μόνη, κατὰ φύσιν <br class="lb"/>δ’ ἔχοιεν ἥ
							τε δύναμις καὶ τὰ ὄργανα, βραχείας μὲν τῆς ἐκτροπῆς <br class="lb"/>γενομένης, εἰς μέγεθος μόνον
							ἐπιδώσουσιν οἱ σφυγμοὶ, <br class="lb"/>πλέονος δὲ καὶ εἰς τάχος, ἀξιολόγου δὲ καὶ εἰς πυκνότητα.
							<br class="lb"/>προσέχειν δ’ ἐν τούτῳ δεῖ τὸν νοῦν ἀκριβῶς τῷ μᾶλλόν τε <br class="lb"/>καὶ ἧττον ἐν ἑκάστῳ
							γένει σφυγμῶν. εἰ μὲν γὰρ εἰς τὸ μέγεθος 
<a class="pb" href="#pb334" id="pb334">[p. 334]</a>
 ἐξαλλάττοιντο πλέον ἤπερ τὸ
							τάχος καὶ τὴν πυκνότητα, <br class="lb"/>μὴ πάνυ πολλὴν ἡγοῦ τὴν ἐν τῇ καρδίᾳ θερμότητα· εἰ δ’
							εἰς <br class="lb"/>τὰ τρία παραπλησίως, εὐθὺς μὲν δήπου καὶ μεγάλως ἐξαλλαχθήσονται, <br class="lb"/>εὐθὺς
							δὲ καὶ πολλὴν ἐνδείξονται τὴν θερμότητα. <br class="lb"/>εἰ δ’ ἐπιπλέον αὐξηθείη τὸ τάχος τοῦ
							μεγέθους, ἔτι <br class="lb"/>δὴ καὶ μᾶλλον. εἰ δὲ καὶ ἡ πυκνότης, ἔτι μᾶλλον. εἰ δ’ ἅμα
							<br class="lb"/>μέγιστός τε καὶ τάχιστος ὁ αὐτὸς εἴη σφυγμὸς καὶ πυκνότατος, <br class="lb"/>εἰς ἄκρον
							ηὐξῆσθαι δηλώσει τὴν θερμότητα. εἰ δὲ τάχιστος <br class="lb"/>μὲν εἴη καὶ πυκνότατος, μὴ μέντοι
							καὶ μέγιστος, ἄλλως μὲν <br class="lb"/>οὐκ ἂν δύναιτο συμβῆναι τοῦτο χωρὶς τοῦ τὴν δύναμιν
							ἀῤῥωστοτέραν, <br class="lb"/>ἢ τὴν ἀρτηρίαν γενέσθαι σκληροτέραν· εὐδιόριστον <br class="lb"/>δὲ τοῖς
							ἀχωρίστοις ἑκάτερον σφυγμοῖς, ἥ γε μὴν ἔνδειξις <br class="lb"/>κᾀνταῦθα τῆς ἐν τῇ καρδίᾳ
							θερμότητος ἡ αὐτή. καὶ <br class="lb"/>μὴν καὶ ὅταν ἡ πυκνότης ἐπὶ πλεῖστον προήκῃ, μὴ
							συναυξάνηται <br class="lb"/>δ’ εἰς ἴσον αὐτῇ τὸ τάχος καὶ τὸ μέγεθος, ἀνάγκη καὶ <br class="lb"/>τότε
							θερμότητα μὲν εἶναι πολλὴν, ἤτοι δ’ ἀῤῥωστίαν δυνάμεως <br class="lb"/>ἢ ὀργάνων σκληρότητα. σὺν
							ἀῤῥωστίᾳ μὲν οὖν ἀμυδρὸς <br class="lb"/>ὁ σφυγμὸς ἔσται, σὺν σκληρότητι δὲ σκληρὸς ἅμα καὶ
							<br class="lb"/>κλονώδης. εἰ δὲ καὶ χωρὶς κλόνου σκληρὸς εἴη πυκνὸς ὢν ﻿
<a class="pb" href="#pb335" id="pb335">[p. 335]</a>
 ἐσχάτως,
							ἀσθενῆ τὴν δύναμιν ἅμα τῷ πλήθει τῆς θερμότητος <br class="lb"/>ἐνδείξεται. πάντως οὖν ὁ τοιοῦτος
							ἔσται καὶ ἀμυδρὸς καὶ <br class="lb"/>κίν<span class="milestone">139</span>δυνον ἐπάξει
							συγκοπῆς. ἀναμνησθῆναι δὲ χρὴ κᾀνταῦθα <br class="lb"/>τίνα τρόπον ἐγχωρεῖ <span class="milestone">279</span>θερμότητα μὲν ὑπάρχειν <br class="lb"/>ἐν τῇ καρδίᾳ παμπόλλην, ἐῤῥῶσθαι
							δὲ τὴν δύναμιν. εἰ γὰρ <br class="lb"/>ἡ μὲν ῥώμη ταῖς εὐκρασίαις, ἡ δ’ ἀῤῥωστία ταῖς δυσκρασίαις
							<br class="lb"/>ἕπεται, δυσκρασία καταλήψεται τὴν καρδίαν ἅμα τῇ πλεοναζούσῃ <br class="lb"/>θερμότητι. ὥστ’
							ἐξ ἀνάγκης καὶ ἡ δύναμις ἀῤῥωστήσει. <br class="lb"/>πῶς οὖν, ὅταν ὁ σφυγμὸς ἅμα μέγιστός τε ᾖ
							καὶ τάχιστος <br class="lb"/>καὶ πυκνὸς καὶ σφοδρὸς, οὐ μόνον θερμότητα παμπόλλην <br class="lb"/>ὑπάρχειν
							ἐν τῇ καρδίᾳ φαμὲν, ἀλλὰ καὶ δυνάμεως <br class="lb"/>εὐρωστίαν; ὅτι διώρισται πολλάκις ἐν
							ἑτέροις ἡμῖν κᾀν ταῖς <br class="lb"/>τῶν πυρετῶν διαγνώσεσι τὸ θερμαίνεσθαι τοῦ τεθερμάνθαι
							<br class="lb"/>διαφέρειν. ὅταν μὲν γὰρ θερμαίνηται τὸ σῶμα τῆς καρδίας <br class="lb"/>ὑπὸ τῆς περιεχομένης
							ἐν ταῖς κοιλίαις αὐτῆς οὐσίας, ἐγχωρεῖ <br class="lb"/>τὴν δύναμιν ἐῤῥῶσθαι, καὶ δι’ αὐτό γε
							τοῦτο πλεῖστον μὲν <br class="lb"/>καὶ τάχιστον καὶ πυκνότατον εἰσπνέουσιν οἱ τοιοῦτοι, μέγιστον
							<br class="lb"/>δὲ καὶ τάχιστον καὶ πυκνότατον σφύζουσιν, ἀπομαχομένης <br class="lb"/>ἔτι τῆς καρδίας πρὸς
							τὴν θερμαίνουσαν οὐσίαν καὶ 
<a class="pb" href="#pb336" id="pb336">[p. 336]</a>
 ψύχουσαν ἑτέραν ἔξωθεν ἐπισπωμένην
							ἀντίῤῥοπον τῇ θερμότητι. <br class="lb"/>ὅταν δέ ποτε νικηθεῖσα τύχῃ καὶ συνεκθερμανθεῖσα τῇ
							<br class="lb"/>κατὰ τὰς κοιλίας οὐσίᾳ, τεθέρμανται μὲν ἤδη τηνικαῦτα καὶ <br class="lb"/>οὐκέτι μόνον
							θερμαίνεται, τῇ δυσκρασίᾳ δὲ αὐτῆς ἕπεται <br class="lb"/>δυνάμεως ἀσθένεια. καὶ ἢν ἐπιπλέον
							θερμανθῇ, καὶ δι’ ὅλης <br class="lb"/>αὐτῆς τὸ πυρετῶδες δέξηται θερμὸν, τὸν καλούμενον ἑκτικὸν
							<br class="lb"/>ἐπιφέρει πυρετόν. ἐνίοτε δ’ ἔμπαλιν ἢ ὡς νῦν εἴρηται συμβαίνει, <br class="lb"/>ψυχροτέρας
							μὲν τοῦ κατὰ φύσιν ἐν ταῖς κοιλίαις τῆς <br class="lb"/>καρδίας οὐσίας περιεχομένης, τοῦ σώματος
							δὲ αὐτῆς ἐπιπλέον <br class="lb"/>τεθερμασμένου. καὶ γίγνεται τοῦτο τοῖς ἠθροικόσι μὲν <br class="lb"/>ὠμοὺς
							καὶ ψυχροὺς καὶ φλεγματώδεις χυμοὺς, ἤτοι δὲ σφοδρότατα <br class="lb"/>θυμωθεῖσιν, ἢ
							ἀγρυπνήσασιν ἀμέτρως μετὰ φροντίδος <br class="lb"/>ἰσχυρᾶς, ἢ διὰ λοιμώδη τινὰ εἰσπνοὴν
							ἁπτομένου τοῦ σώματος <br class="lb"/>αὐτοῦ τῆς καρδίας, ἤ τινος ὅλως δηλητηρίου ποιότητος
							<br class="lb"/>ἰδιότητα καθ’ ὁντιναοῦν τρόπον ἐπὶ τὴν καρδίαν ἀφικομένης. <br class="lb"/>ταυτὶ μὲν οὖν
							ἀνεμνήσθην πρὸς τὸ μὴ θαυμάζειν τινὰ πῶς <br class="lb"/>ἐγχωρεῖ θερμότητος ἐπικρατούσης ἀκμάζειν
							τῆς καρδίας τὸν <br class="lb"/>τόνον. ἐπανέλθωμεν οὖν αὖθις ἐφ’ ἃ λέγοντες ἀπελίπομεν. 
<a class="pb" href="#pb337" id="pb337">[p. 337]</a>
 ἡ γάρτοι θερμότης ἡ ἐν τῇ καρδίᾳ τρέπει μὲν, ὡς εἴρηται, <br class="lb"/>τοὺς
							σφυγμούς. ἀλλ’ ἐπεὶ διττὴ κατ’ εἶδός ἐστιν, ἡ μὲν ἑτέρα <br class="lb"/>καὶ σηπεδόνος χυμῶν
							ἔγγονος, ἧς ἡ ποιότης δριμεῖά τέ ἐστι <br class="lb"/>καὶ καπνώδης, ἡ δὲ ἑτέρα μεθ’ ὑγρότητος
							ἡδείας, αὐτῷ μόνῳ <br class="lb"/>τῷ ποσῷ τοῦ κατὰ φύσιν ἀποκεχωρισμένη, μόνιμος μέν ἐστι
							<br class="lb"/>καὶ δύσλυτος ἡ πρότερον ῥηθεῖσα, ὀλιγοχρόνιος δὲ ἡ ἑτέρα, <br class="lb"/>λουτροῖς καὶ
							γυμνασίοις καὶ τροφῇ θερμαινούσῃ καὶ οἴνου <br class="lb"/>πόσει καὶ τῶν τῆς ψυχῆς παθῶν, αἰδοῖ
							καὶ θυμῷ συνεπομένη. <br class="lb"/>εἰ δ’ ἐκ τούτου τοῦ γένους τῆς θερμασίας εἰσί τινες πυρετοὶ,
							<br class="lb"/>καθάπερ οἱ ἐπὶ κόποις, ἢ ἐγκαύσεσιν, ἢ ψύξεσιν, ἢ ἐπὶ βουβῶσιν, <br class="lb"/>ἢ θυμοῖς,
							τῶν ἀμφισβητουμένων ἐστί. καὶ λέλεκται <br class="lb"/>μὲν ἐπιπλέον ὑπὲρ αὐτῶν ἐν τῇ περὶ τῶν
							πυρετῶν πραγματείᾳ· <br class="lb"/>λελέχθω δὲ καὶ νῦν εἰς τοσοῦτον, ὡς ἡ μὲν ἑτερογενὴς <br class="lb"/>τοῦ
							κατὰ φύσιν θερμότης ὀλιγοχρόνιον μὲν ἔχει τὴν ἐκτὸς <br class="lb"/>ἠρεμίαν, ταχεῖαν δὲ τὴν
							συστολὴν ἐπιπλέον ἢ κατὰ τὴν ἀναλογίαν <br class="lb"/>τῆς διαστολῆς, ἡ δὲ τῷ ποσῷ μόνῳ
							διαλλάττουσα <br class="lb"/>μείζονά τε ἅμα καὶ θάττονα τὴν διαστολὴν ἤπερ τὴν συστολήν. <br class="lb"/>ἡ
							μὲν γὰρ τοιαύτη θερμότης μόνης ἐμψύξεως δεῖται, 
<a class="pb" href="#pb338" id="pb338">[p. 338]</a>
 ἣν ἐδείξαμεν ἐν τῷ
							διαστέλλεσθαι γινομένην, ἡ καπνώδης δὲ <br class="lb"/>καὶ ταύτης μὲν ἐπὶ πλέον, ἀλλὰ ἐπὶ
							πλεῖστον τῆς ἀποχύσεως <br class="lb"/>τοῦ περιττοῦ, ὅπερ ἔργον ἦν τῆς συστολῆς. ὥσθ’ ἡ μὲν
							τοιαύτη <br class="lb"/>καὶ τὴν διαστολὴν ὠκυτέραν ἐπὶ πλέον ἐργάσεται καὶ <br class="lb"/>τὴν συστολὴν ἐπὶ
							πλεῖστον· ἡ δ’ οὐ τοιαύτη τὴν συστολὴν <br class="lb"/>μὲν οὐδ’ ὅλως ἀλλοιώσει, τὴν διαστολὴν δ’
							εἰς τοσοῦτον <br class="lb"/>εἰς ὅσον ἂν ἐκβῇ τὰ μέτρα τῆς κατὰ φύσιν εὐκρασίας. ἀλλὰ <br class="lb"/>περὶ
							μὲν τούτων ἐπιπλέον ἑξῆς ἐροῦμεν ἐν τοῖς περὶ τῶν <br class="lb"/>πυρετῶν λογισμοῖς. </p>
                  </section>
                  <section id="body-1-3-3" class="div textpart chapter level4">
                    <p class="p autofirst"><span class="milestone">280</span>Ἐν δὲ τῷ παρόντι τὸν περὶ τῶν <br class="lb"/>ἀρτηριῶν λόγον
							διέλθωμεν, ὅταν ἐναντίως ἔχωσι τῇ καρδίᾳ, <br class="lb"/>λέγω δὲ ὅταν ἐκείνη μὲν ᾖ θερμοτέρα τοῦ
							κατὰ φύσιν, αἱ δὲ <br class="lb"/>ἀρτηρίαι ψυχρότεραι, ἤτοι χυμῶν τινων ψυχρῶν ἐν αὐταῖς
							<br class="lb"/>περιεχομένων οὐδέπω διασηπομένων, ἢ καί τινος ἑτέρας <br class="lb"/>ψύξεως ἐπικρατούσης.
							ἀνάγκη δὲ ταύτας τηνικαῦτα τὸ μὲν <br class="lb"/>ἐψῦχθαι κατὰ τὴν οἰκείαν ἔχειν διάθεσιν,
							ἐπικτᾶσθαι δ’ ἔτι <br class="lb"/>παρὰ τῆς καρδίας τὸ θερμαίνεσθαι. ἀλλ’ ἐπεὶ καὶ τὴν κινοῦσαν
							<br class="lb"/>αὐτὰς δύναμιν ἐξ ἐκείνης ἐπίῤῥυτον ἔχουσιν, καὶ τόνος <br class="lb"/>εἷς ἐστιν ὁ διαστέλλων
							τε καὶ συστέλλων ἅμα τῇ καρδίᾳ τὰς <br class="lb"/>ἀρτηρίας, ἀναγκαῖόν ἐστι τὸ μέν τι ταὐτὸν
							ὑπάρχειν τῇ τε τῆς 
<a class="pb" href="#pb339" id="pb339">[p. 339]</a>
 καρδίας κινήσει καὶ τῇ τῶν κατὰ μέρος ἀρτηριῶν
							ἁπασῶν, <br class="lb"/>τὸ δέ τι διαλλάττον. αἱ μὲν δὴ πρῶται τῶν κινήσεων ἀρχαὶ <br class="lb"/>κατὰ τὸν
							αὐτὸν ἔσονται χρόνον, ὅταν γε δέχωνται τὴν παρ’ <br class="lb"/>αὐτῆς δύναμιν ἀμέμπτως. οὔτε δὲ
							τὸ μέγεθος οὔτε τὸ τάχος <br class="lb"/>οὔθ’ ἡ σφοδρότης ὁμοίως ἀμφοτέραις ὑπάρξει, ἀλλ’ ἡ
							<br class="lb"/>καρδία τηνικαῦτα καὶ μείζονα καὶ θάττονα καὶ σφοδρότερον <br class="lb"/>ἕξει τὸν σφυγμὸν
							ἁπασῶν τῶν κατὰ μέρος ἀρτηριῶν. ἡ μὲν <br class="lb"/>γὰρ ἀρχὴ τῆς κινήσεως αὐταῖς ἐκ τῆς καρδίας
							ἐστὶν, ὁ δὲ <br class="lb"/>τρόπος ἑκάστῃ τῆς οἰκείας κινήσεως, ὡς ἂν καὶ τύχῃ τῇ καρδίᾳ
							<br class="lb"/>συνδιατεθεῖσα. συνδιατίθεται γὰρ ἡ μὲν ὡσαύτως ἔχουσα <br class="lb"/>τῇ κράσει καθ’ ὃν ἂν ἡ
							καρδία τρόπον ἐνεργῇ, ἡ δ’ ἐναντίως <br class="lb"/>εἰς ὅσον ἂν καὶ τύχῃ δεξαμένη τὴν ἐξ αὐτῆς
							ἀλλοίωσιν. ἐνδέχεται <br class="lb"/>τοιγαροῦν ἐνίοτε τὴν ψυχρὰν ἀρτηρίαν ὑπὸ τῆς καρδίας
							<br class="lb"/>θερμαινομένην οὔτε μικρὸν ἐργάσασθαι τὸν σφυγμὸν, οἷός <br class="lb"/>περ ὁ τῆς ψυχρᾶς
							ἐστι, οὔτε μέγαν, οἷός περ ὁ τῆς θερμῆς, <br class="lb"/>ἀλλὰ τὸν ἀμφοῖν μέσον, ὅσπερ δὴ καὶ
							σύμμετρος καὶ κατὰ <br class="lb"/>φύσιν ἐστίν. οὕτω δὲ καὶ τῷ τάχει σύμμετρος ἐν ταῖς τοιαύταις
							<br class="lb"/>διαθέσεσιν ὁ σφυγμὸς ἔσται καὶ τῇ σφοδρότητι μέτριος. <br class="lb"/>ἐναργῶς δὲ διαγνώσῃ τὸ
							λεγόμενον, εἰ κατὰ τὸν αὐτὸν χρόνον ﻿
<a class="pb" href="#pb340" id="pb340">[p. 340]</a>
 ἅπτοιο τῇ μὲν ἑτέρᾳ χειρὶ τῆς
							καρδίας, τῇ δὲ ἑτέρᾳ τῶν ἀρτηριῶν <br class="lb"/>τινος. αἱ μὲν γὰρ ἀρχαὶ τῶν κινήσεων ἅμα σοι
							φανοῦνται <br class="lb"/>γίνεσθαι. διαλλάξουσι δὲ μεγέθει καὶ τάχει καὶ σφοδρότητι
							<br class="lb"/>τηνικαῦτα. ἐνίοτε δὲ συμβαίνει καὶ τὸ μὴ δέχεσθαι <br class="lb"/>καθ’ ἕνα χρόνον ἁπάσας τὰς
							ἀρτηρίας τὴν ἐκ τῆς καρδίας <br class="lb"/>ἐπιῤῥέουσαν δύναμιν τοῦ σπλάγχνου, ἀλλὰ τὰς μὲν
							ἐγγυτέρω <br class="lb"/>τοῦ σπλάγχνου προτέρας, ὑστέρας δὲ τὰς ποῤῥώτερον. γίνεται <br class="lb"/>δὲ
							μάλιστα τὸ τοιοῦτον, ἐπειδὰν εἰς ἕνα χρόνον συνέλθοι <br class="lb"/>τάς τε ἀρτηρίας εἶναι
							ψυχροτέρας ἄτονόν τε τὴν καρδίαν. <br class="lb"/>ἐὰν δὲ καὶ αὐτῶν τῶν ἀρτηριῶν τὰ ποῤῥωτέρω τῆς
							ἀρχῆς μέρη <br class="lb"/>μᾶλλον ᾖ ψυχρὰ, καθάπερ ἐν ἐπισημασίαις τέ τισι καὶ τοῖς
							<br class="lb"/>λιπυρίαις συμβαίνει πυρετοῖς, οὐ μόνον ὑπάρξεται πρωϊαίτερον, <br class="lb"/>ἀλλὰ καὶ τὴν
							κίνησιν αὐτὴν θάττονά τε καὶ μείζονα <br class="lb"/>ποιήσεται τὰ τῆς καρδίας ἐγγυτέρω. καὶ μὲν
							δὴ ὁ τόνος ἐν <br class="lb"/>ταῖς τοιαύταις περιστάσεσιν ἀσθενὴς μὲν ἐν ἁπάσαις φαίνεται,
							<br class="lb"/>μᾶλλον δ’ ἐν ταῖς ποῤῥωτέραις, ὥστ’ ἐναργῶς εἶναι τὸν σφυγμὸν <br class="lb"/>ἐν αὐταῖς
							ἀμυδρότερον τοῦ κατὰ φύσιν τῶν ὑπερκειμένων. <br class="lb"/>συμβαίνει δέ ποτε καὶ κατὰ τὴν
							καρδίαν ἡ τοιαύτη τῶν <br class="lb"/>κράσεων ὑπεναντίωσις. ἐνίοτε μὲν γὰρ αὐτὸ τὸ σῶμα τοῦ 
<a class="pb" href="#pb341" id="pb341">[p. 341]</a>
 σπλάγχνου ψυχρότερόν ἐστι τοῦ κατὰ φύσιν, ἡ περιεχομένη <br class="lb"/>δὲ ἐν ταῖς
							κοιλίαις οὐσία θερμοτέρα, ἐνίοτε δ’ ἔμπαλιν ἡ <br class="lb"/>μὲν οὐσία ψυχροτέρα, θερμοτέρα δ’ ἡ
							καρδία. καὶ γίνονται <br class="lb"/>καὶ τότε τῆς <span class="milestone">140</span>καρδίας οἱ
							σφυγμοὶ τοῖς κατὰ φύσιν <br class="lb"/>ὅμοιοι, μέση γάρ πως ἐν αὐτῇ κατάστασις ἀποτελεῖται ἐκ
							<br class="lb"/>δυοῖν ἐναντιοτήτων συγκειμένη, καὶ σφάλλουσί γε καὶ τοὺς <br class="lb"/>ἀρίστους ἰατροὺς αἱ
							τοιαῦται διαθέσεις, ὥσπερ καὶ νῦν ἐπὶ <br class="lb"/>τοῦ μεγάλου λοιμοῦ συνέπεσεν. <span class="milestone">281</span>ἔνιοι μὲν γὰρ ἀπὸ τῆς <br class="lb"/>ἀρχῆς ἕως πλείστου, τινὲς δὲ καὶ
							δι’ ὅλου τοῦ νοσήματος <br class="lb"/>ἦσαν εὔσφυκτοι βραχύ τι τοῦ κατὰ φύσιν ἐξηλλαγμένους
							ἔχοντες <br class="lb"/>τοὺς σφυγμούς. ἀλλ’ οὗτοι μᾶλλον τῶν ἄλλων ἀπώλοντο, <br class="lb"/>καὶ
							διαγινώσκομεν αὐτοὺς εὐθέως ἐν ταῖς πρώταις ἡμέραις ὅτι <br class="lb"/>τε λοιμώττουσι καὶ ὅτι
							χείριστα διάκεινται τῷ τε τῆς θερμασίας <br class="lb"/>δριμεῖ καὶ αὐτῷ τῷ τῆς θερμασίας εἴδει,
							καὶ αὐτῷ <br class="lb"/>βραχύ τι τοῦ κατὰ φύσιν ἐξηλλαγμένους ὄντας αὐτοῖς τοὺς <br class="lb"/>σφυγμοὺς
							ἀεὶ διαμένειν τοιούτους. ἐν εἴδει γὰρ μάλιστα τῶν <br class="lb"/>ἑκτικῶν ὀνομαζομένων πυρετῶν οἱ
							τοιοῦτοι σφυγμοὶ συνίστανται. <br class="lb"/>καὶ ὅσοι γε τῶν καμνόντων οὐκ ἔφασκον πυρέττειν,
							<br class="lb"/>ἐν ἕξει τούτοις ἀκριβῶς ἦν ὁ πυρετὸς, αὐτὸ τῆς καρδίας 
<a class="pb" href="#pb342" id="pb342">[p. 342]</a>
 κατειληφὼς
							τὸ σῶμα. δύο γὰρ δὴ ταῦτα γνωρίσματα τῶν <br class="lb"/>ἑκτικῶν πυρετῶν ἐστιν ἴδια, τό τε
							διαπαντὸς ὁμοίους ἑαυτοῖς <br class="lb"/>ὑπάρχειν αὐτοὺς, οὔτε εἰσβολὴν παροξυσμοῦ τινος οὔτ’
							ἀνάβασιν <br class="lb"/>οὔτ’ ἀκμὴν οὔτε παρακμὴν οὐδεμίαν ἔχοντας, τό τε <br class="lb"/>μὴ γινώσκειν ὅτι
							πυρέττει τὸν κάμνοντα. γίνονται δ’ οἱ <br class="lb"/>τοιοῦτοι τῶν σφυγμῶν οὐκ ἐξ ἀνάγκης μὲν
							μείζονες τῶν κατὰ <br class="lb"/>φύσιν, ἐνίοτε δ’ οὐδὲ πυκνότεροι, θάττονες μέντοι πάντως.
							<br class="lb"/>καὶ ὀρθῶς ἄρα τοῦτο τοῖς πλείστοις τε καὶ ἀρίστοις τῶν ἰατρῶν <br class="lb"/>ἐπιστεύθη, τῶν
							πυρεττόντων τοὺς σφυγμοὺς ἀχώριστον <br class="lb"/>ἔχειν τὸ τάχος. ἀλλὰ περὶ μὲν τούτων καὶ
							αὖθις. ὅπερ <br class="lb"/>δὲ λέγοντες ἀπελίπομεν, ἐπειδὰν ὑπὸ σηπεδονώδους ποιότητος <br class="lb"/>ὁ
							εἰσπνεόμενος ἀὴρ μιανθῇ, καὶ ἅψηται τοῦ σώματος τῆς καρδίας <br class="lb"/>ἡ σηπεδὼν, οἱ
							τοιοῦτοι γίνονται σφυγμοί. καὶ οὐδὲν ἔτι <br class="lb"/>θαυμαστὸν οὔθ’ ὅτι τοὺς σφυγμοὺς ἔχουσιν
							ὁποίους εἰρήκαμεν <br class="lb"/>οἱ οὕτω λοιμώττοντες οὔθ’ ὅτι λοιμώδη τὴν ἀναπνοὴν <br class="lb"/>οὔθ’
							ὅτι τεθνήξονται πάντως. τί γὰρ ἄκος εὑρεθείη τῆς ἐν <br class="lb"/>τῇ καρδίᾳ σηπεδόνος; ὡς ὅσοις
							γε τὸ σηπεδονῶδες τοῦτο θερμὸν <br class="lb"/>εἰς τοὺς ἐν ταῖς κοιλίαις ἐτράπετο χυμοὺς μᾶλλον
							ἤπερ 
<a class="pb" href="#pb343" id="pb343">[p. 343]</a>
 εἰς αὐτὸ τὸ σῶμα τοῦ σπλάγχνου, πολλοὶ τούτων ἐσώθησαν. <br class="lb"/>ἡ
							διάγνωσις δ’ αὐτῶν τῶν λοιμωττόντων, εἰ πρῶτον μὲν αἰσθάνονται <br class="lb"/>πυρέττοντες·
							ἔπειτα δὲ, εἰ μὴ διαπαντὸς ὡσαύτως <br class="lb"/>πυρέττοιεν· ἔτι δὲ πρὸς τούτοις, εἰ μὴ
							διάτονον ἔχοιεν τὸν <br class="lb"/>σφυγμόν. οἱ γὰρ ἐπὶ δυσκρασίᾳ τοῦ σώματος αὐτοῦ τῆς καρδίας
							<br class="lb"/>ἅπαντες ἄτονοι. αἱ μὲν δὴ κατὰ θερμότητα δυσκρασίαι <br class="lb"/>τῆς καρδίας ὁποίους
							τινὰς ἐργάζονται τοὺς σφυγμοὺς αὐτάρκως <br class="lb"/>λέλεκται. </p>
                  </section>
                  <section id="body-1-3-4" class="div textpart chapter level4">
                    <p class="p autofirst">Αἱ δὲ κατὰ ψυχρότητα πάντως μὲν δήπου <br class="lb"/>τοὺς ἐναντίους ἀποτελοῦσι, τοὺς μικροὺς
							καὶ βραδεῖς καὶ <br class="lb"/>ἀραιοὺς, ἤτοι δ’ ἀνάλογον εἰς τὰς τρεῖς διαφορὰς ἀλλοιοῦσιν,
							<br class="lb"/>ἢ τὰς μέν τινας ἐξ αὐτῶν, ἤ τινα μᾶλλον, ἢ ἧττον. <br class="lb"/>ἑτέρας δέ τινας, ἢ ἑτέραν
							ἧττον, ἢ μᾶλλον. ἀλλὰ χρὴ κᾀνταῦθα <br class="lb"/>κατὰ τὸν αὐτὸν τρόπον ἐπίστασθαι τὴν
							ἐλλείπουσαν, <br class="lb"/>ἢ καὶ πλεονάζουσαν, ὡς καὶ πρόσθεν εἴρηται. πρῶτον μὲν <br class="lb"/>γὰρ
							ὑπαλλάξει τὴν πυκνότητα, δεύτερον δὲ τὸ τάχος, ἑξῆς <br class="lb"/>δὲ τὸ μέγεθος, ἀπαθοῦς γε τῆς
							δυνάμεως οὔσης. ὡς εἴ γε καὶ <br class="lb"/>ἥδε τι πάθοι, γνωρισθήσεται μὲν ὑπὸ τῆς ἰδίας τε καὶ
							ἀχωρίστου <br class="lb"/>ποιότητος τῶν σφυγμῶν, ἣν ἀμυδρότητα καλοῦμεν, <br class="lb"/>ἣ εἰς μικρότητά τε
							καὶ βραδύτητα μᾶλλον ἤπερ εἰς ἀραιότητα 
<a class="pb" href="#pb344" id="pb344">[p. 344]</a>
 τὴν ἀλλοίωσιν ἐργάζεται τῶν
							σφυγμῶν. ὡς ὅταν γε ἐπὶ <br class="lb"/>πλεῖστον ἡ δύναμις κάμνῃ, κᾂν ψύξις συνῇ, μικροὶ μὲν
							ἐσχάτως <br class="lb"/>οἱ σφυγμοὶ γίνονται, βραδεῖς δ’ οὐκ ἐσχάτως, ἀλλ’ ἔστιν <br class="lb"/>ὅτε τοῖς
							κατὰ φύσιν ὅμοιοι, πυκνότητα δ’ οὐ μόνον ἀποτίθενται <br class="lb"/>τὴν πρόσθεν, ἀλλὰ καὶ
							προσαυξάνουσι. ἐπειδὰν μέντοι <br class="lb"/>τὰ τῆς δυνάμεως ἐπ’ ὀλίγον ἀῤῥωστῇ, τὰ δὲ τῆς
							ψύξεως <br class="lb"/>ἐπὶ πλεῖστον κρατῇ, μακροτάτη μὲν ἡ εἰς ἀραιότητα τροπὴ <br class="lb"/>γίνεται τῶν
							σφυγμῶν, βραχυτάτη δ’ ἡ εἰς μικρότητα, μέση <br class="lb"/>δ’ ἀμφοῖν ἡ εἰς βραδύτητα. τὴν αὐτὴν
							δὲ δηλονότι καὶ αἱ <br class="lb"/>ἀρτηρίαι πᾶσαι κινηθήσονται κίνησιν, ἂν τῇ κράσει φύσιν
							<br class="lb"/>ἔχωσιν· <span class="milestone">282</span>ἂν δὲ τῆς καρδίας ψυχροτέρας
							γεγενημένης <br class="lb"/>αὗται θερμότεραι τοῦ κατὰ φύσιν ὦσιν, ἀλλοιώσουσι τὸν τῆς
							<br class="lb"/>καρδίας σφυγμὸν εἰς τοσοῦτον εἰς ὅσον ἂν ἐκστῶσι τοῦ κατὰ <br class="lb"/>φύσιν. ὥστε ποτὲ
							καὶ ἀκριβῶς ὅμοιος ἔσται τῷ κατὰ φύσιν <br class="lb"/>ὁ κατὰ τὰς ἀρτηρίας, ὅσον γε ἐπὶ μεγέθει
							καὶ τάχει, τοῦ <br class="lb"/>κατὰ τὴν καρδίαν ἐλάττονός τε καὶ βραδυτέρου γιγνομένου.
							<br class="lb"/>εὔδηλον δ’ ὡς αἱ τοιαῦται διαθέσεις ἄνευ πυρετῶν εἰσιν αὐτῆς <br class="lb"/>τῆς καρδίας
							μόνης ψυχθείσης ὑπὸ χυμῶν ψυχρῶν τε ἅμα <br class="lb"/>καὶ γλίσχρων καὶ παχέων. σπανίως μὲν οὖν
							ἐστιν ἡ τοιαύτη ﻿
<a class="pb" href="#pb345" id="pb345">[p. 345]</a>
 διάθεσις, ἀλλὰ γιγνομένη ποτὲ, καὶ μάλισθ’ ὅταν ἐν
							πνεύμονι <br class="lb"/>τοιοῦτοι περιέχωνται χυμοί. συμβαίνει δ’ ὡς τὰ πολλὰ <br class="lb"/>τοῖς ἐπὶ τῇ
							τοιαύτῃ διαθέσει σφυγμοῖς εὐθὺς καὶ ἀνωμάλοις <br class="lb"/>εἶναι διὰ τὰς ἐμφράξεις, ἃς οἳ
							προειρημένοι χυμοὶ κατὰ τὰ <br class="lb"/>στόματα τῶν ἐκφυομένων τῆς καρδίας ἀγγείων ποιοῦσιν.
							εἰ <br class="lb"/>μέντοι συμβαίη ποτὲ καὶ τὰς ἀρτηρίας ὁμοίως τῇ καρδίᾳ <br class="lb"/>ψυχροτέρας γενέσθαι
							τοῦ κατὰ φύσιν, αὐξήσουσι τὴν ἀτονίαν <br class="lb"/>τῶν κινήσεων αὐτῆς, ἐν ταὐτῷ φυλάττουσαι
							γένει, ὥστε τῆς <br class="lb"/>καρδίας βραδύτερόν τε καὶ μικρότερον καὶ ἀραιότερον τοῦ <br class="lb"/>κατὰ
							φύσιν σφυζούσης αὐτὰς ἔτι δὴ καὶ μᾶλλον ἐκείνης καὶ <br class="lb"/>βραδύτερον καὶ μικρότερον
							σφύζειν, εὐθὺς δὲ δήπου καὶ ἀμυδρότερον. <br class="lb"/>συμβαίνει δέ ποτε ψυχροτέραν τε ἅμα τοῦ
							κατὰ <br class="lb"/>φύσιν εἶναι τὴν καρδίαν καὶ πλήρη περιττωμάτων δακνωδῶν, <br class="lb"/>ἐν ᾧ καιρῷ τὴν
							μὲν διαστολὴν μικροτέραν τε ἅμα καὶ βραδυτέραν <br class="lb"/>γίγνεσθαι συμβαίνει, τὴν δὲ
							συστολὴν ὠκυτέραν. ἐφαίνετο <br class="lb"/>δ’ ἂν καὶ μέχρι πλείονος ἔσω χωρεῖν ἡ ἀρτηρία, εἰ
							μέχρι <br class="lb"/>παντὸς αἰσθητὴν εἶχε τὴν κίνησιν, νυνὶ δὲ τοῦτο μὲν ἀδιάγνωστον
							<br class="lb"/>αἰσθήσει. τὸ δὲ τὸν τῆς ἐντὸς ἡσυχίας χρόνον ἐπιμηκέστερον <br class="lb"/>τοῦ κατὰ φύσιν
							γίγνεσθαι πρόδηλον καὶ ἁπτομένοις 
<a class="pb" href="#pb346" id="pb346">[p. 346]</a>
 ἐστί. σύνθετος δ’ ὁ χρόνος οὗτος ἅπας
							ἐκ τριῶν ἐδείκνυτο <br class="lb"/>χρόνων, πρώτου μὲν τῶν ἐσχάτων τῆς συστολῆς, δευτέρου <br class="lb"/>δὲ
							τῆς ἐντὸς ἠρεμίας, καὶ τρίτου τῶν πρώτων τῆς διαστολῆς. <br class="lb"/>οὗτος μὲν ὁ χρόνος ἱκανῶς
							ἐκταθήσεται κατὰ τὴν <br class="lb"/>εἰρημένην διάθεσιν, ὁ δὲ τῆς ἐκτὸς ἡσυχίας ἤτοι βραχύτερος
							<br class="lb"/>ἔσται τοῦ κατὰ φύσιν ἢ παραπλήσιος. ἐπειγομένης γὰρ ἀεὶ <br class="lb"/>τῆς τοὺς σφυγμοὺς
							ἐργαζομένης δυνάμεως ἀποκρίνειν τὰ περιττώματα, <br class="lb"/>καὶ σπευδούσης ἐπὶ τὴν ἐνέργειαν
							ἐκείνην δι’ ἧς <br class="lb"/>ὑπάρχει τοῦτο πράττειν αὐτῇ, τὴν πρὸ τῆς ἐνεργείας ἡσυχίαν
							<br class="lb"/>ὀλιγοχρονιωτέραν γίνεσθαι συμβαίνει, καθάπερ καὶ τὴν πρὸ <br class="lb"/>τῆς ἑτέρας
							ἐνεργείας, λέγω δὲ τῆς διαστολῆς, μακροτέραν, τῷ <br class="lb"/>ψυχροτέραν οὖσαν τὴν καρδίαν
							ἐκλελυμένως ἐπὶ τὴν ἐνέργειαν <br class="lb"/>ἰέναι, διὰ μίαν ἔτι μόνην χρείαν τὴν τῆς ῥιπίσεως
							ἀπολωλεκυῖαν <br class="lb"/>ἤδη τὴν ἑτέραν τὴν μείζονα, τὴν τῆς ἐμψύξεως. ἡ μὲν <br class="lb"/>γὰρ
							ὑπόλοιπος ἡ τρίτη κατ’ ἐκείνας μόνας τὰς διαθέσεις <br class="lb"/>ἐπεγείρει τὴν καρδίαν εἰς τὴν
							ἐνέργειαν, ὅταν ἤτοι κίνησίν τινα <br class="lb"/>κινῆται τὸ ζῶον ἀξιόλογον ἢ κένωσις πολλὴ
							ἐμπίπτῃ, τῶν <br class="lb"/>ἀρτηριῶν ἐπὶ πλέον ἀνεστομωμένων μὲν εἰς τὰ ἐκτὸς, ἔν γε 
<a class="pb" href="#pb347" id="pb347">[p. 347]</a>
 τοῖς βαλανείοις, καὶ εἰ δή τινες ἄλλοι καθ’ ἡντιναοῦν αἰτίαν <br class="lb"/>ἱδρῶτες ἐκχέονται
							πολλοί· εἰ δὲ τἀντὸς, ἔν τε ταῖς καθάρσεσι <br class="lb"/>καὶ τῶν παθῶν ἐν χολέραις καὶ
							δυσεντερίαις καὶ ἰσχυραῖς <br class="lb"/>δήξεσι τῶν ἐντέρων. ἐπειδὰν μέντοι συμβῇ καὶ αὐτὸ
							<br class="lb"/>τὸ σῶμα τῆς καρδίας ἐν ἑαυτῷ τινα δυσκρασίαν ἀνώμαλον <br class="lb"/>
							<span class="milestone">141</span>ἔχειν, ἀναγκαῖον ἔσται καὶ τοὺς σφυγμοὺς αὐτῆς τε
							<br class="lb"/>τῆς καρδίας καὶ τῶν ἐν τῷ ζώῳ πασῶν ἀρτηριῶν εἰς ἀνωμαλίαν <br class="lb"/>ἐκτραπῆναι
							πολυειδῆ. καὶ γὰρ καὶ ἡ συστηματικὴ <br class="lb"/>καλουμένη καὶ ἡ καθ’ ἕνα σφυγμὸν ἁπάντων
							ἔσται τῶν <br class="lb"/>γενῶν, εἰς μέγεθος καὶ μικρότητα καὶ τάχος καὶ βραδύτητα <br class="lb"/>καὶ
							ἀμυδρότητα καὶ πυκνότητα καὶ ἀραιότητα συνεχοῦς τῆς <br class="lb"/>μεταπτώσεως γινομένης. εἰς
							μέντοι σκληρότητα καὶ μαλακότητα <br class="lb"/>μεταβολὴ συνεχὴς οὐκ ἄν ποτε γένοιτο. δέδεικται
							γὰρ <br class="lb"/>ὑπὲρ τούτου πολλάκις. ἄκλονος μέντοι ποτὲ καὶ κλονώδης <br class="lb"/>ἐν ταῖς τοιαύταις
							διαθέσεσι συνεχῶς ἀλλήλους διαδέχονται, <br class="lb"/>συνελθούσης τῇ δυσκρασίᾳ τῆς καρδίας τῆς
							σκληρότητος, <br class="lb"/>
							<span class="milestone">283</span>ἢ τάσεως ἀρτηριῶν. ἐδείκνυτο γὰρ, εἴ τι μεμνήμεθα,
							<br class="lb"/>κατὰ τὰς τοιαύτας διαθέσεις, ὅταν ἐπιπλέον ὁρμήσῃ διαστεῖλαι <br class="lb"/>τὰς ἀρτηρίας ἡ
							καρδία, κλόνος ἐμπίπτων τῇ κινήσει. 
<a class="pb" href="#pb348" id="pb348">[p. 348]</a>
 τούτου δὲ συμβαίνοντος ἕτοιμον
							δικρότῳ γενέσθαι τῷ <br class="lb"/>σφυγμῷ. καὶ γίνεται δύσκολον ἐν ταύτῃ τῇ διαστάσει τὴν
							<br class="lb"/>διάθεσιν ἀκριβῶς ἐξευρεῖν, ὡς ἂν τῆς εἰρημένης ἀνωμαλίας <br class="lb"/>οὐκ ἐπὶ δυσκρασίᾳ
							μόνῃ καρδίας, ἀλλὰ καὶ κακώσει τῶν ὀργάνων <br class="lb"/>καὶ πλήθει συνισταμένης. ἐπειδὴ γὰρ αἱ
							τοιαῦται <br class="lb"/>τῶν ἀνωμαλιῶν ἐπ’ ἐμφράξεσι γίνονται τῶν κατὰ τὴν καρδίαν <br class="lb"/>στομάτων,
							ἕπονται δὲ καὶ ταῖς ἀνωμάλοις αὐτῆς δυσκρασίαις, <br class="lb"/>οὐκ ἔστι διαγνῶναι ῥᾳδίως τὴν
							διάθεσιν. ὁ μὲν οὖν <br class="lb"/>δὶς πλήττων σφυγμὸς ἴδιόν ἐστι σύμπτωμα τῆς κατὰ τὸ <br class="lb"/>σῶμα
							τοῦ σπλάγχνου δυσκρασίας, ὡς ἐν τῷ πρὸ τούτου δέδεικται <br class="lb"/>λόγῳ, διαφέρων τοῦ
							δικρότου μαλακότητι. σκληρότητος <br class="lb"/>δὲ προσγενομένης ἀπόλλυται καὶ ἡ παρὰ τοῦδε
							διάγνωσις, <br class="lb"/>εἰς γὰρ τὸν δίκροτον μεταπίπτει κοινὸν ὄντα πλειόνων <br class="lb"/>διαθέσεων. ὁ
							μέντοι κλονώδης δίκροτος ἐδείκνυτο τὴν γένεσιν <br class="lb"/>ἴσχων, ἐπειδὰν ὁ κλονώδης ἁπλῶς
							σφυγμὸς βραχὺς τῷ <br class="lb"/>μήκει γενήσεται, ὁ δὲ ἄκλονος δίκροτος ὁμοίως μὲν τῷ κλονώδει
							<br class="lb"/>σκληρὸς ὢν, ἀλλὰ διὰ τὴν αὐτοῦ βραδύτητα καὶ τὸ <br class="lb"/>βάρος τῶν ἐπικειμένων
							σωμάτων ἀποτελούμενος τοιοῦτος. <br class="lb"/>ὥσθ’ ἑκάτερος μὲν αὐτῶν ἀκολουθήσει πλείοσιν
							αἰτίοις, διοίσουσι 
<a class="pb" href="#pb349" id="pb349">[p. 349]</a>
 δ’ ἀλλήλων τῷ πλήθει τῶν ἐργαζομένων αὐτοὺς δυνάμεων
							<br class="lb"/>καὶ προφάσεων. παμπόλλοις μὲν γὰρ ὁ κλονώδης δίκροτος, <br class="lb"/>ἐλάττοσι δὲ ὁ ἄκλονος
							ἕπεται. χρὴ δ’ ἀναμνησθῆναι <br class="lb"/>πρῶτον μὲν ὅσοις αἰτίοις ὁ κλονώδης ἁπλῶς ἀκολουθεῖ·
							πᾶσαι <br class="lb"/>γὰρ εἴρηνται πρόσθεν· ἑξῆς δὲ τὴν οἷον συνεκτικὴν αἰτίαν <br class="lb"/>αὐτοῦ.
							γίγνεται γὰρ ἐπειδὰν ἐπιπλέον ἀναγκάζηται διαστέλλεσθαι <br class="lb"/>σκληρὸν, ἢ τεταμένον
							ἀρτηρίας σῶμα. τρίτον ἐπὶ <br class="lb"/>τούτοις, ὅτι προσελθούσης τῷδε δυνάμεως ἀῤῥωστίας, ἢ
							φυσικῆς <br class="lb"/>διαπλάσεως, ὁ κλονώδης δίκροτος ἐδείκνυτο γίγνεσθαι. <br class="lb"/>καὶ πρὸς
							τούτοις ὁ δίκροτος ἄκλονος ἐγένετο διὰ σκληρότητα <br class="lb"/>μὲν ἀρτηρίας, βραδύτητα δὲ τοῦ
							σφυγμοῦ, βάρος δὲ τῶν ἐπικειμένων <br class="lb"/>ἄνωθεν ἑκατέρωθεν τῆς αἰσθητῆς κινήσεως. ἐν γὰρ
							<br class="lb"/>ταῖς τοιαύταις καταστάσεσιν, ὅταν ὑπὸ τῶν ἑκατέρωθεν μερῶν <br class="lb"/>ἀντισπασθῇ τὸ
							μέσον ἀναφερόμενον ἔτι, κᾄπειτ’ αὖθις <br class="lb"/>αὐτοῖς συνέρχηται, δίκροτος ὁ σφυγμὸς
							γίγνεται. αὗται μὲν <br class="lb"/>οὖν αὐτῶν εἰσιν οἷον συνεκτικαί τινες αἰτίαι, προηγούμεναι
							<br class="lb"/>δ’ ἑκάστου πολλαί. καὶ χρὴ κᾀκείνας προχείρους ἔχειν τῇ <br class="lb"/>μνήμῃ τὸν μέλλοντά
							τι τῶν προηγησαμένων ἐξευρήσειν. ὁ μὲν ﻿
<a class="pb" href="#pb350" id="pb350">[p. 350]</a>
 οὖν δὶς παίων σφυγμὸς ἀνωμάλοις
							τε ἕπεται δυσκρασίαις αὐτοῦ <br class="lb"/>τοῦ σώματος τῆς καρδίας, ἠσκημένης δ’ ἀκριβῶς ἁφῆς
							<br class="lb"/>δεῖται διαγινώσκειν τὴν συστολὴν, ὡς εἴ τις κᾀνάσκητός ἐστι <br class="lb"/>τῆς τοιαύτης
							διαγνώσεως, οὐδὲν ὁ τοιοῦτος σφυγμὸς αὐτῷ <br class="lb"/>διαφέρειν δόξει τοῦ κατὰ τὴν ἄνοδον
							ἱσταμένου τε καὶ ἡσυχάζοντος <br class="lb"/>ὀλίγον. διαγνωσθήσεται δὲ βραχύ τι μετασχὼν
							εὐτονίας. <br class="lb"/>ὡς ὅ γε παντάπασιν ἄτονος ἀδιάγνωστον ἔχει τὴν <br class="lb"/>συστολήν. ὑπάρχει
							δ’ ὡς τὰ πολλὰ τόνος ἅπασι τοῖς δὶς <br class="lb"/>παίουσι σφυγμοῖς. οὐ γὰρ ἂν ἐπὶ τοσοῦτον ὕψος
							ἀνῄεσαν, <br class="lb"/>εἰ μὴ μετεῖχον εὐτονίας τινὸς, ἢ πολὺ μαλακωτέρους ἀναγκαῖον <br class="lb"/>αὐτοὺς
							γενέσθαι τοῦ κατὰ φύσιν, ἵν’ ἀμυδροί τε ἅμα <br class="lb"/>καὶ μικροὶ φαίνωνται. γίγνονται μὲν
							καὶ οὗτοι κατὰ τὰς ληθαργώδεις <br class="lb"/>διαθέσεις, ἀλλ’ οὐκ ἔστι διακρῖναι τηνικαῦτα τὸν
							<br class="lb"/>ἡσυχάζοντα βραχὺ τοῦ δὶς παίοντος, ὥστε οὐδὲ τὰς διαθέσεις <br class="lb"/>οἷόν τε διακρῖναι
							κατὰ γε τοῦτο. δι’ ἄλλου μέντοι γνωρίσματος <br class="lb"/>ἐγχωρεῖ. ἴδιον δ’ ἐστὶ τοῦτο τὸ
							γνώρισμα τοῦ κεκρᾶσθαι <br class="lb"/>κακῶς τὸ τῆς καρδίας σῶμα. καὶ οὐδέν γε χεῖρόν ἐστιν
							<br class="lb"/>ὡς πυρετόν τινα καὶ σφυγμὸν ἑκτικὸν, οὕτω καὶ ἀνωμαλίαν 
<a class="pb" href="#pb351" id="pb351">[p. 351]</a>
 ἡμᾶς
							ὀνομάζειν ἑκτικὴν, ἕνεκα συντόμου διδασκαλίας. ὅστις <br class="lb"/>δ’ οὐ χαίρει τῷ ὀνόματι,
							μόνιμον αὐτὴν καλείτω. μόνιμος δ’ <br class="lb"/>ἐστὶν, ὅταν ἑξῆς ἴση διαφυλάττηται. ἂν δὲ δὴ
							καὶ τἄλλα <br class="lb"/>σύμπαντα <span class="milestone">284</span>γνωρίσματα τὸν πυρετὸν
							ἑκτικὸν εἶναι σημαίνει, <br class="lb"/>πολὺ μᾶλλον, οἶμαι, βεβαίως διαγνώσῃ κατὰ τὸ τοῦ
							<br class="lb"/>σπλάγχνου σῶμα τὴν ἀνώμαλον εἶναι δυσκρασίαν. εἴρηται δ’ <br class="lb"/>ὑπὲρ αὐτῶν ἐν ταῖς
							διαφοραῖς τῶν πυρετῶν. ἐπιβλέπειν δὲ <br class="lb"/>δήπου σε χρὴ καὶ τἄλλα σύμπαντα, τά τε
							παρόντα καὶ τὰ <br class="lb"/>προηγησάμενα καὶ τὰ προκατάρξαντα. περιπνευμονίας μὲν <br class="lb"/>γὰρ, ἢ
							ἐμπυήματος, ἢ πλευρίτιδος, ἢ φθόης, ἤ τινος ὅλως <br class="lb"/>ἀποστήματος αὐτόθι γεγονότος, ἢ
							ἄσθματος, ἢ καταῤῥοικοῦ <br class="lb"/>νοσήματος, ἢ αἵματος πτύσεως, ἢ πνευμονώδους τινὸς, ἢ
							<br class="lb"/>συλλήβδην εἰπεῖν, ἐφ’ οὗ πλῆθος, ἢ πάχος, ἢ γλισχρότης χυμῶν <br class="lb"/>ἐν τῷ πνεύμονι
							περιέχεται, προσέχειν ἀκριβῶς χρὴ, μή <br class="lb"/>τι δι’ ἔμφραξιν ἀρτηριῶν ὁ σφυγμὸς ἀνώμαλος
							γίνεται· μηδενὸς <br class="lb"/>δὲ τούτων παρόντος τὰ κατὰ τὸ σπλάγχνον αὐτὸ διασκέπτεσθαι,
							<br class="lb"/>καὶ πολὺ δὲ μᾶλλον, ὅταν ὁ πρόσθεν βίος ὃν ὁ <br class="lb"/>κάμνων ἐβίου, μήτε παχεῖς
							ἠθροῖσθαι κατὰ τὸ σῶμα μήτε <br class="lb"/>γλίσχρους ἐμφαίνῃ χυμοὺς, ὑφ’ ὧν ἤτοι περιχυθέντων
							ἔξωθεν 
<a class="pb" href="#pb352" id="pb352">[p. 352]</a>
 ἢ φραξάντων τὰ στόματα τῶν ἀρτηριῶν ἡ ἀνωμαλία συνίσταται.
							<br class="lb"/>δέδεικται γὰρ ὡς ἤτοι τούτων τινὸς, ἢ φλεγμονῆς, <br class="lb"/>ἢ ἁπλῶς ὄγκου παρὰ φύσιν
							αὐτόθι συνιστάντος, ἢ πλήθους <br class="lb"/>βαρύνοντος τὴν δύναμιν, ἀνωμαλίαι συμπίπτουσι τοῖς
							σφυγμοῖς. <br class="lb"/>ἐὰν τοίνυν μήτε δι’ ὧν τὰ τοιαῦτα πάθη γνωρίζεται <br class="lb"/>παρῇ, μηδὲ
							ἑκτική τε καὶ μόνιμος ἀνωμαλία διαμένῃ, δυσκρασίαν <br class="lb"/>ἡγητέον ἀνώμαλον ἐν τῷ σώματι
							τῆς καρδίας εἶναι. <br class="lb"/>οὔσης δὲ καὶ αὐτῆς ταύτης διττῆς, ἑτέρας μὲν ἐν τοῖς ὑγροῖς
							<br class="lb"/>οἰκείοις αὐτῆς, ἑτέρας δὲ ἐν τοῖς στερεοῖς, ἡ μὲν ἐκ τῶν <br class="lb"/>ὑγρῶν ὁρμωμένη μετὰ
							παλμοῦ γίνεται τῆς ὅλης καρδίας, ἡ δὲ <br class="lb"/>ἐκ τῶν στερεῶν ἄνευ παλμοῦ. ὅστις δ’
							ἐπιστημονικῶς ἐκμαθεῖν <br class="lb"/>βούλεται τὰ νῦν λεγόμενα, τὸν περὶ τῶν ἑκτικῶν πυρετῶν
							<br class="lb"/>ἀναλεξάσθω λόγον ἀκριβῶς ἔκ τε τῆς περὶ τῶν πυρετῶν <br class="lb"/>πραγματείας κᾀκ τοῦ περὶ
							τοῦ μαρασμοῦ γράμματος. ἡ μὲν <br class="lb"/>δὴ τῆς καρδίας ἀνώμαλος δυσκρασία διαγινώσκεταί τε
							καὶ <br class="lb"/>χωρίζεται τῶν παρακειμένων διαθέσεων ἐξ ὧν εἴρηκα σημείων· <br class="lb"/>ἡ δ’ ἄλλη
							πᾶσα δυσκρασία κατὰ τὸ σπλάγχνον, <br class="lb"/>ὅταν ἑτέρως μὲν ἔχῃ τὸ σῶμα αὐτὸ κράσεως,
							ἑτέρως δὲ τὸ <br class="lb"/>κατὰ τὰς κοιλίας αὐτῆς αἷμα καὶ πνεῦμα τοὺς ἀνωμάλους 
<a class="pb" href="#pb353" id="pb353">[p. 353]</a>

							σφυγμοὺς οὐδέποτε ἐργάζεται, ἀλλ’, ὡς εἴρηται πρόσθεν, ἐκ <br class="lb"/>τῆς τῶν διαθέσεων
							ἐπιμιξίαν εἰς μέσην τινὰ κατάστασιν οἱ <br class="lb"/>σφυγμοὶ παραγίνονται. εἰσὶ δ’ αἱ μίξεις
							τῶν διαθέσεων ἔστιν <br class="lb"/>ὅτε μὲν ἀκριβῶς ἀλλήλαις ἐναντίαι, ἔστιν ὅτε δ’ οὐκ ἀκριβῶς.
							<br class="lb"/>λέγω δ’ ἀκριβῶς μὲν ἐναντίας ἀλλήλαις διαθέσεις κατὰ τὴν <br class="lb"/>κρᾶσιν, ὅταν ὅσῳ
							θερμοτέρα τοῦ κατὰ φύσιν ἡ ἑτέρα τοσούτῳ <br class="lb"/>συμβῇ τὴν ἑτέραν εἶναι ψυχροτέραν· οὐκ
							ἀκριβῶς δὲ, <br class="lb"/>ὅταν ἡ ἑτέρα τῆς ἑτέρας ἐξίστηται πλέον. ἐγχωρεῖ δέ ποτε
							<br class="lb"/>ὁμογενῶν οὐσῶν ἀμφοτέρων ἐν τῷ ποσῷ γίγνεσθαι τὴν διαφορὰν, <br class="lb"/>ἤτοι τῆς καρδίας
								<span class="milestone">142</span>αὐτῆς ἐπιπλέον οὔσης θερμοτέρας <br class="lb"/>τῶν κατὰ τὰς
							κοιλίας ὑλῶν, ἢ τούτων μὲν ἐπιπλέον <br class="lb"/>ἐξεστηκυιῶν τοῦ κατὰ φύσιν, ἔλαττον δὲ τῆς
							καρδίας. <br class="lb"/>οὕτω δὲ καὶ ψυχρότερον ἤτοι τὸ σῶμα τῆς καρδίας, ἢ <br class="lb"/>τὰς ὕλας ἐγχωρεῖ
							γενέσθαι. διάγνωσις δὲ τῶν εἰρημένων ἐπιπλοκῶν <br class="lb"/>οὐχ ὁμοίως ἁπασῶν ἐναργὴς, ἀλλ’
							ἐνίοτε καὶ τὰς <br class="lb"/>οὐκ ἐναργεῖς ἐξ ἄλλων ἐστὶ ποιήσασθαι συλλογιστικῶς. ἡ μὲν
							<br class="lb"/>οὖν πρώτη ῥηθεῖσα μίξις, ἐν ᾗ τὸ μὲν σῶμα τῆς καρδίας θερμότερόν <br class="lb"/>ἐστι τοῦ
							κατὰ φύσιν, αἱ δ’ ὗλαι ψυχρότεραι, τρεῖς <br class="lb"/>ἔχει τὰς διαφοράς. ἤτοι γὰρ τοσούτῳ
							θερμότερόν ἐστιν ὅσῳ 
<a class="pb" href="#pb354" id="pb354">[p. 354]</a>
 περ ἐκεῖναι ψυχρότεραι, ἢ πλέονι τοῦτο θερμότερον
							ἤπερ <br class="lb"/>ἐκεῖναι ψυχρότεραι, ἢ ἔλαττον θερμότερον ἤπερ ἐκεῖναι ψυχρότεραι. <br class="lb"/>κατὰ
							μὲν οὖν τὴν πρώτην διαφορὰν ὁ σφυγμὸς <br class="lb"/>ὅμοιος ἀκριβῶς φαίνεται τοῦ κατὰ φύσιν, ἔν
							τε μεγέθει καὶ <br class="lb"/>τάχει καὶ πυκνότητι. παραλλάττει δὲ τοσοῦτον εἰς ἀτονίαν <br class="lb"/>ὅσον
							ἐξέστη τὸ σπλάγχνον ἐκ τῆς κατὰ φύσιν εὐκρασίας. ἐμοὶ <br class="lb"/>δ’ ἐφάνη πολλάκις ἐν ταῖς
							τοιαύταις διαθέσεσι καὶ τῷ τάχει <br class="lb"/>προσεληλυθέναι τι σαφὲς, οὐ μὴν <span class="milestone">285</span>ἀεί γε φαίνεται τοῦτ’ <br class="lb"/>ἐναργῶς, καί μοι δοκεῖ κᾀκ τούτου
							τις ἂν ἑτέρου μείζονος <br class="lb"/>εὐπορῆσαι γνωρίσματος. εἰς ὅσον γὰρ ἐξέστηκε τὸ σῶμα τῆς
							<br class="lb"/>καρδίας αὐτὸ τῆς κατὰ φύσιν εὐκρασίας, ἐκ τοῦ τάχους <br class="lb"/>ἔνεστι τεκμήρασθαι.
							πρὸς γὰρ τὴν κίνησιν ἑτοιμότερόν ἐστιν <br class="lb"/>ἀεὶ τὸ θερμότερον σῶμα τῶν ἄλλων ἴσων
							ὑπαρχόντων. ἐπειδὰν <br class="lb"/>μὲν οὖν αὐτὸ τῆς καρδίας τὸ σῶμα κατὰ φύσιν ἔχον <br class="lb"/>ἤτοι
							πρὸς τῶν ἐν ταῖς κοιλίαις ὑλῶν, ἢ καὶ τῇ τοῦ πνεύμονος <br class="lb"/>ὁμιλίᾳ φλεγμαίνοντος, ἢ
							καὶ ἔκ τινος ἄλλου τῶν πλησιαζόντων <br class="lb"/>μορίων θερμαινόμενον, ἀναψύξεως ἕνεκεν εἰς
							μέγεθος καὶ <br class="lb"/>τάχος καὶ πυκνότητα τοὺς σφυγμοὺς ἀλλοιώσῃ, τηνικαῦτα <br class="lb"/>πρώτη μὲν
							ἡ εἰς τὸ μέγεθος ἐκτροπὴ, δευτέρα δ’ ἡ εἰς τὸ ﻿
<a class="pb" href="#pb355" id="pb355">[p. 355]</a>
 τάχος, ἐφεξῆς δὲ ἡ εἰς
							πυκνότητα γίνεται· ἐπειδὰν δὲ θερμότερον <br class="lb"/>γένηται τῶν ψαυόντων αὐτοῦ κατὰ φύσιν
							ἐχόντων, εἰς <br class="lb"/>τὸ τάχος μὲν πρῶτον ἡ κίνησις ἐπιδίδωσιν, εἰς μέγεθος δὲ
							<br class="lb"/>δεύτερον. ὥσθ’ ὅταν εὕρωμεν εἰς τὸ τάχος μὲν ἐναργῶς ἐπιδεδωκότα <br class="lb"/>τὸν
							σφυγμὸν, εἰς μέγεθος δὲ καὶ πυκνότητα μηδεμίαν <br class="lb"/>ἀλλοίωσιν ἐσχηκότα, πολλὴν ἐν τῷ
							τοιούτῳ σώματι λογιούμεθα <br class="lb"/>τήν τ’ εἰς θερμότητα τῇ καρδίᾳ γεγονέναι μεταβολὴν
							<br class="lb"/>καὶ τὴν εἰς ψυχρότητα τῶν ψαυόντων αὐτῆς. εὐθὺς δὲ <br class="lb"/>δή που καὶ ἡ ἀμυδρότης
							τῶν σφυγμῶν ἐναργὴς καὶ ἀξιόλογος <br class="lb"/>ἐν τοῖς τοιούτοις φαίνεται σώμασι. εἰ δὲ μὴ τὸ
							τάχος <br class="lb"/>ἐναργὲς εἴη μήθ’ ἡ ἀμυδρότης, ὀλίγην ἔλπιζε προσγεγενῆσθαι <br class="lb"/>τῷ σώματι
							τοῦ σπλάγχνου θερμασίαν. οἱ τοιοῦτοι πυρετοὶ <br class="lb"/>τοὺς πολλοὺς τῶν ἰατρῶν ἐξαπατῶσιν,
							ἅτε καὶ τῶν καμνόντων <br class="lb"/>αὐτῶν ἀπυρέτους εἶναι λεγόντων· οὐ γὰρ αἰσθάνονται <br class="lb"/>τοῦ
							πυρετοῦ διά τε τὴν μικρότητα καὶ τὴν τοῦ σπλάγχνου <br class="lb"/>θερμασίαν, καὶ ὅτι τοῦ
							σπλάγχνου τὸ σῶμα κατείληφεν. εἴρηται <br class="lb"/>γὰρ ὑπὲρ τούτου πολλάκις. ὅλως μὲν οὖν οὐδὲ
							γίγνεται <br class="lb"/>μέγας πυρετὸς οὐδεὶς τῶν ἑκτικῶν· ἔτι δὲ καὶ μᾶλλον, ὅταν <br class="lb"/>ὀλίγη τις
							εἴη κατὰ τὸ σπλάγχνον ἡ θερμότης. ὅσον οὖν ἀπὸ 
<a class="pb" href="#pb356" id="pb356">[p. 356]</a>
 τῆς καρδίας ἐπιῤῥεῖ τῷ
							παντὶ σώματι θερμασίας, τοῦτο μόνον <br class="lb"/>αἴσθησιν αὐτῆς ἀνωμαλίας ἀσώδους φέρει, δι’
							ἣν καὶ λουτρῶν <br class="lb"/>ἐπιθυμοῦσιν, ὥσπερ καὶ οἱ ἄλλοι ἀσώδεις τε καὶ ἀνώμαλοι, <br class="lb"/>διὰ
							κόπον, ἢ ἔγκαυσιν, ἢ ἀλουσίαν, ἢ ἀγυμνασίαν. καὶ <br class="lb"/>χαίρουσί γε οἱ πλεῖστοι τῷ
							λουτρῷ καὶ βελτίους γίγνεσθαί <br class="lb"/>φασιν. ἅτε γὰρ ἀποθέμενοι μὲν ἀπὸ παντὸς τοῦ
							σώματος τὴν <br class="lb"/>ἀνωμαλίαν, οὐδὲν δὲ ἀξιόλογον εἴς τε τὸ παραυτίκα βλαπτόμενοι,
							<br class="lb"/>χάριν τοῦ λουτροῦ γινώσκουσιν. ἴσως δὲ οὐδὲ βλάπτονταί <br class="lb"/>τινες αὐτῶν ὅλως.
							ἀλλ’ οὐ τοῦ νῦν ἐνεστῶτος καιροῦ <br class="lb"/>τὰ τοιαῦτα σκοπεῖσθαι. διοριούμεθα γὰρ ὑπὲρ
							ἁπάντων τούτων <br class="lb"/>ἐν ταῖς τῶν πυρετῶν θεραπείαις, εἴτε ἰδίᾳ δόξειε γράφειν
							<br class="lb"/>αὐτὰς, εἴτ’ ἐν τοῖς τῆς θεραπευτικῆς μεθόδου γράμμασιν. εἰς <br class="lb"/>δὲ τὴν ἐνεστῶσαν
							ὑπόθεσιν ἡ διάγνωσις μόνη προχειριζέσθω. <br class="lb"/>καὶ γὰρ καὶ δόξει τισὶν ἴσως ἄπορός τε
							καὶ ἄγνωστος ὑπάρχειν, <br class="lb"/>ὅταν γε μήτε διαφορά τις σφυγμῶν ἐξαλλάττηται τοῦ
							<br class="lb"/>κατὰ φύσιν, ὅ τε κάμνων αὐτὸς ἀναίσθητος μὲν εἶναι λέγῃ <br class="lb"/>τοῦ πυρετοῦ, τὴν
							ἀνωμαλίαν δ’ ἣν ἐμέμφετο μόνην ἐκ τῶν <br class="lb"/>βαλανείων ἐκθεραπεύηται. ἵνα δ’ ἀπορώτερον
							ἔτι ποιήσω τὸν <br class="lb"/>λόγον, οὐδ’ ἐκ τῶν οὔρων ἔνεστιν ἀκριβῆ διάγνωσιν ἐν ταῖς
							<br class="lb"/>τοιαύταις διαθέσεσιν ἀεὶ λαμβάνειν, ἀλλ’ ἐστὶν ἀμφίβολα καὶ 
<a class="pb" href="#pb357" id="pb357">[p. 357]</a>
 ταῦτα
							τοῖς πλείστοις αὐτῶν, καὶ χροιᾷ καὶ συστάσει τοῖς <br class="lb"/>κατὰ φύσιν ἐοικότα. μύριοι
							τοιοῦτοι κατὰ τὸν πολυχρόνιον <br class="lb"/>λοιμὸν ὤφθησαν ἡμῖν, ἐφ’ ὧν ἦν θεάσασθαι τοὺς
							ἰατροὺς <br class="lb"/>ἰδιώταις ὁμοίους, ἐνίους δὲ καὶ πολὺ χείρους ἰδιώτου συνετοῦ. <br class="lb"/>καὶ
							πολλούς γ’ οὖν τῶν ἰδιωτῶν εἰ καὶ μηδὲν ἄλλο, τὴν γοῦν <br class="lb"/>ἐκπνοὴν τῶν καμνόντων
							ἐστὶν ἰδεῖν ἐπισκοπουμένους, καὶ εἰ <br class="lb"/>δυσώδης φαίνοιτο τὰ χείρω προσδοκῶντας.
							ἐκείνοις μὲν οὖν <br class="lb"/>ἐκ πείρας εὕρηται κατὰ τοὺς λοιμώδεις πυρετοὺς τὸ τοιοῦτον
							<br class="lb"/>γνώρισμα· σοὶ δ’ οὐκ ἐκ τῆς πείρας μόνον, ἀλλὰ κᾀκ τοῦ <br class="lb"/>λόγου φαινέσθω.
							συνεπισκοποῦνται δὲ δή που καὶ τὰ κατὰ <br class="lb"/>τὸ στόμα μόρια, καὶ εἰ βραχύ τι τῆς
							λοιμώδους ἐμφαίνοιτο <br class="lb"/>χρόας <span class="milestone">286</span>αὐτοῖς,
							ἀποφαίνονται λοιμώττειν τοὺς οὕτως <br class="lb"/>ἔχοντας. ἰατρῷ δέ γ’ οἶμαι μᾶλλον ἰδιώτου
							φαίνεσθαι καὶ <br class="lb"/>ταῦτα, τοῖς μὲν γὰρ ἐρυσιπελατώδης, τοῖς δ’ ὁμοία τοῖς
							<br class="lb"/>ἐσθιομένοις ἕρπησιν ἡ χρόα φανεῖται, διεσπαρμένη κατὰ <br class="lb"/>πλείονα μόρια τῆς κατ’
							ἀρχὰς, ὡς οἶμαι. καὶ εἰ ἐπιβάλοι <br class="lb"/>τῷ θώρακι τὴν χεῖρα πεπειραμένος ἰατρὸς ἐν
							διαγνώσει <br class="lb"/>πυρετώδους θερμασίας, οὐδὲ αὐτὸν λαθεῖν ἐάσει <br class="lb"/>τὴν διάθεσιν.
							ἐπισκεπτέον δ’ οὐχ ἥκιστα καὶ τὰ οὖρα. 
<a class="pb" href="#pb358" id="pb358">[p. 358]</a>
 καὶ γὰρ ἀνατεταραγμένα τισὶν
							αὐτῶν φαίνεται καὶ ὑδατωδέστερα <br class="lb"/>καὶ λεπτότερα πολὺ τοῦ κατὰ φύσιν ἐνίοις. ταῦτα
							<br class="lb"/>μὲν οὖν ἀναμφισβήτητα, καθάπερ καὶ ὅσα τοῖς κατὰ φύσιν <br class="lb"/>ἐοίκασιν ἀκριβῶς,
							κατά τε χρόαν καὶ κατὰ πάχος, ἀναμφισβήτητα <br class="lb"/>καὶ ταῦτα πρὸς τὴν δευτέραν ἐλπίδα,
							καὶ εἰ ἐναιώρημά <br class="lb"/>γε ποιήσαιτο χρηστὸν, ἔτι καὶ μᾶλλον ἀναμφισβήτητα, τήν <br class="lb"/>γε
							ὑπόστασιν ἔχοντα λευκὴν καὶ λείαν καὶ ὁμαλήν. τοῖς δ’ <br class="lb"/>ἐναιωρήμασι μάλιστα
							προσεκτέον τὸν νοῦν. ἔνια γὰρ αὐτῶν <br class="lb"/>ὑποπέλιδνά πως ὄντα λανθάνει, καθάπερ ἄλλα
							πλατείαις <br class="lb"/>ἀράχναις ἐοικότα, δίκην ἐρίων ἐπιβεβλημένων ἀλλήλαις. εἰ <br class="lb"/>μὲν οὖν
							τι τοιοῦτον εὑρίσκοις, ἢ ὅλως μηδὲν ἐμφερόμενον <br class="lb"/>ἐναιώρημα τοῖς οὔροις, ἐν τῇ
							χείρονι μερίδι ταῦτα πάντα <br class="lb"/>τίθεσο. τῶν δ’ ἐναντίων φανέντων ὁποῖα διῆλθον ἀρτίως,
							<br class="lb"/>ἀδύνατόν ἐστιν ἐν κακῇ διαθέσει τὸν ἄνθρωπον εἶναι. ἔκ τε <br class="lb"/>οὖν τούτων
							διορίζεσθαι, πότερον ἀνωμαλία τίς ἐστι περὶ αὐτὸν, <br class="lb"/>ἢ λοιμώδης εἰσβολὴ νοσήματος
							ὀλεθρίου πυρετὸν ἑκτικὸν <br class="lb"/>ἔχοντος, ἐπί τε τοῖς μετὰ τὸ λουτρὸν, ἀπόσιτοί τε γάρ
							<br class="lb"/>εἰσι καὶ διψῶσι πλέον ἢ προσῆκεν, ἐπιθυμοῦσί τε ψυχροῦ. 
<a class="pb" href="#pb359" id="pb359">[p. 359]</a>

							προσεπιθεωρεῖν δὲ ἀκριβῶς αὐτῶν προσήκει καὶ τοὺς ὀφθαλμούς. <br class="lb"/>ἐν γὰρ τῷ λούεσθαι
							μάλιστα γίνονται κατάδηλοι, θερμοὶ <br class="lb"/>καὶ φλογώδεις ἀποτελούμενοι, ἔνιοι δ’ ἐντεῦθεν
							ἀρξάμενοι <br class="lb"/>διαμένουσιν, οὓς δὴ σαφῶς γνωριοῦμεν ὅτι λοιμώττουσι. <br class="lb"/>ἀλλὰ λοιμοῦ
							μὲν ὁποῖος ἡμῖν ἐγένετο καί ἐστιν ἔτι μηδέποτ’ <br class="lb"/>εἴη πειραθῆναι τοῖς ἀνθρώποις.
							εἰδέναι μέντοι χρὴ καὶ <br class="lb"/>ἄλλως γινομένους ἄνευ λοιμῶν τοὺς αὐτοὺς τούτους πυρετοὺς,
							<br class="lb"/>ὥσπερ καὶ γέγρα<span class="milestone">143</span>πται περὶ αὐτῶν ἅπασι τοῖς
							<br class="lb"/>ἀξιολόγοις ἰατροῖς, καὶ καλοῦσί γε λοιμώδεις αὐτοὺς, ὑπὲρ ὧν <br class="lb"/>τῆς ἰδέας
							ἁπάσης ἐν ταῖς τῶν πυρετῶν διαφοραῖς ἐπὶ πλέον <br class="lb"/>εἴρηται. νυνὶ μὲν γὰρ οὐχ ὡς ἄν
							τις κάλλιστα διαγινώσκοι <br class="lb"/>πυρετοὺς ὁ λόγος, ἀλλ’ ὡς ἂν ἐκ σφυγμοῦ κάλλιστα. καὶ
							<br class="lb"/>ἴσως καὶ πλείω τοῦ δέοντος εἴρηται περὶ τῶν ἀπὸ τοῦ σώματος <br class="lb"/>αὐτοῦ τῆς
							καρδίας ἀναπτομένων πυρετῶν, αὖθις οὖν <br class="lb"/>ἀνάγωμεν ἐπὶ τοὺς σφυγμοὺς τὸν λόγον, ὅσον
							ὑπόλοιπόν <br class="lb"/>ἐστι τῶν ἑκτικῶν πυρετῶν ἐξηγούμενοι. γίνονται μὲν γὰρ, ὡς
							<br class="lb"/>εἴρηται, καὶ τῶν λοιμωδῶν οὐκ ὀλίγοι καταρχὰς εὐθέως ἑκτικοὶ, <br class="lb"/>διαφέροντες
							ἁπάντων τῶν ἄλλων πυρετῶν, οἳ ἐν <br class="lb"/>ἰσχυρᾷ σηπεδόνι. γίνονται δὲ καὶ διὰ λύπην
							ἐνίοτε καὶ ﻿
<a class="pb" href="#pb360" id="pb360">[p. 360]</a>
 θυμὸν ἐξ ἀρχῆς ἔνιοι τῶν ἑκτικῶν, ἄλλως δ’ οὐκ εἶδον
							γιγνόμενον <br class="lb"/>οὐδένα πυρετὸν ἑκτικὸν εὐθέως ἀπὸ τῆς ἀρχῆς, <br class="lb"/>ἀλλ’ ἐπὶ προήκοντι
							τῷ χρόνῳ πολλοῖς τῶν ἄλλων ἐπιγίγνονται. <br class="lb"/>καὶ διορίζει σαφῶς αὐτοὺς ἥ τε μόνιμος
							ἰσότης, εἰ καὶ <br class="lb"/>τινι τῶν ἄλλων ἐπιπλέκοιντο, καθάπερ ἐδείξαμεν, ὅσα τ’ ἄλλα
							<br class="lb"/>κατὰ τὴν περὶ τῆς διαφορᾶς τῶν πυρετῶν εἴρηται πραγματείαν. <br class="lb"/>ἡ δ’ ἀπὸ τῶν
							σφυγμῶν διάγνωσις, ὡς ὀλίγον πρόσθεν <br class="lb"/>εἶπον, ἐν ἀρχῇ μὲν ἔτι καὶ περὶ τὰς πρώτας
							ἡμέρας δύσγνωστός <br class="lb"/>ἐστιν, ὁπόταν κοινὴν ἔχωσιν ἔτι τοῖς ἐφημέροις τὴν <br class="lb"/>ἰδέαν,
							μετὰ δὲ τὴν τρίτην ἤδη σαφέστεροι γίνονται καὶ τῇ <br class="lb"/>διὰ τῶν σφυγμῶν διαγνώσει. καὶ
							γὰρ θάττους οὗτοί γε σαφῶς <br class="lb"/>ἔχουσι τοὺς σφυγμοὺς τῶν κατὰ φύσιν, εἰ καὶ τἄλλα
							<br class="lb"/>μηδὲν διαφέροιεν, ἥ τε θερμασία κατὰ τὸν θώρακα καὶ σαφῶς <br class="lb"/>ἐστι πυρετώδης
							αὐτοῖς, ἀμυδρότεροί τε τοσοῦτον οἱ σφυγμοὶ <br class="lb"/>τῶν κατὰ φύσιν εἰσὶν εἰς ὅσον ἡ
							θερμασία παραύξηται. <br class="lb"/>ταῦτα μὲν οὖν ἱκανὰ περὶ τῶν πυρετῶν, ὅσοις ἡ καρδία γέγονε
							<br class="lb"/>θερμοτέρα τοσοῦτον τοῦ κατὰ φύσιν ὅσον αἱ κατ’ αὐτὴν <br class="lb"/>
							<span class="milestone">287</span>ὗλαι ψυχρότεραι. προσκείσθω δ’ ἀσφαλείας ἕνεκα ταῖς
							<br class="lb"/>ὕλαις ἐκεῖνα τὰ σώματα σύμπαντα τὰ ψαύοντα τῆς καρδίας, 
<a class="pb" href="#pb361" id="pb361">[p. 361]</a>
 εἴη δ’ ἂν
							ταῦτα τῶν μὲν σπλάγχνων ὁ πνεύμων, ὑμένων <br class="lb"/>δὲ ὅ τε περικάρδιος ὀνομαζόμενος, ὅσον
							τε τῶν διαφραττόντων <br class="lb"/>τὸν θώρακα τῆς καρδίας ἐγγύς. ὁμιλεῖ δὲ δή που τῷ
							<br class="lb"/>σπλάγχνῳ τούτῳ καὶ ὁ περιεχόμενος ἀὴρ ὑπὸ τοῦ περικαρδίου <br class="lb"/>σκεπάσματος, ὥσπερ
							γε καὶ ἀρτηρίαι καὶ αἱ φλέβες, ὧν <br class="lb"/>ἐν ταῖς κοιλίαις αὐτῆς φαίνεται μέγιστα
							στόματα. ταυτὶ γὰρ <br class="lb"/>ἅπαντα ταῖς ὕλαις ἀνάλογον ἀλλοιοῖ τῆς καρδίας τὸν σφυγμὸν,
							<br class="lb"/>καὶ καλείσθω συντόμου διδασκαλίας ἕνεκεν ἅπαντα τὰ <br class="lb"/>κατειλεγμένα ψαύοντα τῆς
							καρδίας. </p>
                  </section>
                  <section id="body-1-3-5" class="div textpart chapter level4">
                    <p class="p autofirst">Ἑξῆς οὖν λέγωμεν ὑπὲρ ἐκείνων πυρετῶν <br class="lb"/>ἐν οἷς ἡ μὲν καρδία θερμοτέρα πλείονι
							μέτρῳ, τὰ ψαύοντα δ’ <br class="lb"/>αὐτῆς ἐλάττονι μέτρῳ ψυχρότερα. γενήσονται γὰρ ἐν ταῖς
							<br class="lb"/>τοιαύταις διαθέσεσιν οἱ σφυγμοὶ θάττους τε ἅμα καὶ μείζους <br class="lb"/>καὶ πυκνότεροι
							καὶ ἀμυδρότεροι τῶν κατὰ φύσιν, ἀλλὰ <br class="lb"/>πλείονι μὲν εἰς ἀμυδρότητα καὶ τάχος,
							ἐλάττονι δὲ εἰς πυκνότητά <br class="lb"/>τε καὶ μέγεθος τοῦ κατὰ φύσιν ἐξιστάμενοι. μόνιμος δὲ
							<br class="lb"/>καὶ ἡ τούτων γένεσις, ὥσπερ καὶ ἡ τῶν ἄλλων ἑκτικῶν. εἰ δὲ <br class="lb"/>τὸ μὲν σπλάγχνον
							ἔλαττον ἐξίσταιτο τοῦ κατὰ φύσιν εἰς θερμότητα, <br class="lb"/>τὰ δὲ ψαύοντα αὐτοῦ πλέον εἰς
							ψυχρότητα, μικρότεροι 
<a class="pb" href="#pb362" id="pb362">[p. 362]</a>
 μὲν ἐπὶ τῶν τοιούτων οἱ σφυγμοὶ καὶ ἀραιότεροι
							γενήσονται, <br class="lb"/>τῷ τάχει δ’ ἤτοι παραπλήσιοι τοῖς κατὰ φύσιν ἢ <br class="lb"/>βραδύτεροι,
							παραπλήσιοι μὲν, ὅταν μὴ πολὺ πλέον ἐπὶ τὸ <br class="lb"/>ψυχρότερον ἐξίστηται τὰ ψαύοντα,
							βραδύτεροι δὲ, ὅταν πολὺ <br class="lb"/>πλέον ἀποκεχωρήκῃ ταῦτα τοῦ κατὰ φύσιν ἐπὶ τὸ ψυχρὸν
							<br class="lb"/>ἤπερ ἡ καρδία πρὸς τὸ θερμόν. ἡ δ’ ἀμυδρότης κᾀνταῦθα <br class="lb"/>κατὰ τὸ ποσὸν τῆς
							θερμότητος. εἰ δὲ τὸ μὲν σῶμα τῆς καρδίας <br class="lb"/>αὐτὸ ψυχρότερον εἴη τοῦ κατὰ φύσιν, αἱ
							δ’ ὗλαι καὶ <br class="lb"/>ἄλλα τὰ ψαύοντα αὐτῆς θερμότερα, γενήσονται μὲν δή που <br class="lb"/>κᾀνταῦθα
							τρεῖς αἱ πᾶσαι διαφοραί. τραπήσονται δ’ οἱ σφυγμοὶ <br class="lb"/>καθ’ ἑκάστην ἀνάλογον ταῖς
							προειρημέναις. ἔστω γὰρ <br class="lb"/>πρῶτον ἐπὶ τοσοῦτον ἐψῦχθαι τὴν καρδίαν ἐφ’ ὅσον
							τεθέρμανται <br class="lb"/>τὰ ψαύοντα, βραδύτερος ὁ τοιοῦτος ἔσται σφυγμὸς <br class="lb"/>τοῦ κατὰ φύσιν,
							ὅταν ἀξιόλογος ἡ ἀλλοίωσις ᾖ. ἀνάλογον δ’ <br class="lb"/>αὐτῷ καὶ τὸ τῆς ἀμυδρότητος ὑπάρχει. τῷ
							μεγέθει δὲ οὐδὲ <br class="lb"/>ἓν ἐξαλλαχθήσεται τοῦ κατὰ φύσιν, ὥσπερ οὐδὲ τῇ πυκνότητι
							<br class="lb"/>σαφὲς, οὐδὲ ἀξιόλογον οὐδέν. ἐν μέντοι ταῖς τοῦ κατὰ φύσιν <br class="lb"/>βραχείαις
							ἐκτροπαῖς ἐφ’ ἑκάτερα δυσφωρατοτέρα ἡ διάκρισις, <br class="lb"/>ὡς πρόσθεν καὶ εἴρηται, καὶ
							μάλιστα γίνεται δύσγνωστος ἐν 
<a class="pb" href="#pb363" id="pb363">[p. 363]</a>
 οἷς σώμασι τὸ κατὰ φύσιν οὐ προεπιστάμεθα.
							γινωσκομένου <br class="lb"/>δὲ τούτου δυνατόν ἐστι καὶ τὴν βραχεῖαν ἐπιγνῶναι μεταβολὴν,
							<br class="lb"/>ὅταν ἠσκημένος ᾖ τις ἐν διαγνώσει σφυγμῶν. ὥσπερ δ’ <br class="lb"/>ὀλίγον ἔμπροσθεν, ἡνίκα
							τοῦ σπλάγχνου θερμοτέρου γενομένου, <br class="lb"/>τῶν ψαυόντων δ’ αὐτοῦ ψυχροτέρων, ἐσκοπούμεθα
							τοὺς <br class="lb"/>σφυγμοὺς, ἑκτικὸν ἐλέγομεν εἶναι τὸν πυρετὸν, οὕτως νῦν εἰ <br class="lb"/>μὲν τὸ
							σπλάγχνον εἴη ψυχρότερον ἅπαντος τοῦ κατὰ φύσιν <br class="lb"/>ὅρου, τὰ δὲ ψαύοντα θερμότερα,
							πυρέξει μὲν ὁ ἄνθρωπος, <br class="lb"/>ἀλλ’ οὐ τὸν ἑκτικὸν ὀνομαζόμενον πυρετὸν, ἀλλ’ ἤτοι τὸν
							<br class="lb"/>ἐφήμερον ἢ τὸν ἐπὶ σήψει χυμῶν. ἴδια δ’ ἑκάτερα τὰ γνωρίσματα, <br class="lb"/>τοῦ μὲν
							ἐφημέρου πυρετοῦ μιχθέντος ψυχροτέρῳ <br class="lb"/>σώματι καρδίας, ὅταν ἴσως ἑκάτερος ἐξεστήκῃ
							τοῦ κατὰ φύσιν <br class="lb"/>ὁ σφυγμὸς, οὐδὲν μὲν τῷ μεγέθει παραλλάττει τοῦ κατὰ φύσιν,
							<br class="lb"/>ὥσπερ οὐδὲ πυκνότητι σαφὲς οὐδὲν, οὐδὲ τάχει, πρὶν <br class="lb"/>ἀξιόλογον ἑκατέρου
							γενέσθαι τὴν ἐκτροπὴν, ἀμυδρότερον δ’ <br class="lb"/>εἰς <span class="milestone">288</span>τοσοῦτον εἰς ὅσον καὶ τὸ σπλάγχνον ψυχρότερον <br class="lb"/>ἔσται. τοῦ δ’ ἐπὶ σήψει χυμῶν,
							ἴσον μὲν ἀεὶ καὶ τούτου τὸ <br class="lb"/>μέγεθος, οὐκ ἴσον δὲ τῶν κατὰ φύσιν, οὐδὲ τῶν ἄλλων
							γενῶν, <br class="lb"/>ἀλλ’ ἐπειδὰν μὲν ὀλίγον ἐξεστήκῃ τοῦ κατὰ φύσιν, οὐδὲν ὅ τι 
<a class="pb" href="#pb364" id="pb364">[p. 364]</a>

							καὶ ἀξιόλογον· πλέον δ’ ἐκστάντων ἐναργῶς θάττων ὁ <br class="lb"/>σφυγμὸς γίνεται κατὰ τὴν
							συστολὴν, ὥσπερ ὁ πρότερος ἐν τῇ <br class="lb"/>διαστολῇ. καὶ μὲν δὴ καὶ πυκνότερος ἐναργῶς κατὰ
							τὴν ἐκτὸς <br class="lb"/>ἠρεμίαν, ἀμυδρότερος δὲ φαίνεται τοσοῦτον ὅσον ἡ καρδία
							<br class="lb"/>κατέψυκται. ἔστω δὴ πάλιν ἐπιπλέον ἐψῦχθαι τὴν καρδίαν <br class="lb"/>ἢ τεθερμάνθαι τὰ
							ψαύοντα, καὶ εἶναι τὸν πυρετὸν ἐφήμερον, <br class="lb"/>ἐπιπλέον οἱ σφυγμοὶ μὲν τούτων σαφῶς
							ἀμυδροὶ γενήσονται <br class="lb"/>καὶ μικρότεροι, βραδεῖς δ’ οὐχ ὁμοίως σαφῶς, ἀλλ’ ὅσον
							ἐπιπλέον <br class="lb"/>ἐψύχθη τὸ σῶμα τῆς καρδίας τῶν ψαυόντων ἑαυτοῦ. <br class="lb"/>καὶ μὲν δὴ καὶ
							ἀραιοὶ καὶ μικροὶ κατὰ τὴν ἀναλογίαν ἔσονται. <br class="lb"/>ἔστω δὲ πάλιν ἐπὶ σήψει χυμῶν ὁ
							πυρετὸς, ὁ σφυγμὸς <br class="lb"/>τούτων ἀμυδρὸς ἔσται ὡσαύτως τῷ προειρημένῳ, μικρότερος
							<br class="lb"/>δ’ ἔτι κἀκείνου κατά γε τὴν διαστολὴν καὶ βραδύτερος. ἡ μέντοι <br class="lb"/>συστολὴ
							θάττων αὐτοῦ γενήσεται τοῦ κατὰ φύσιν. ἔτι <br class="lb"/>δὲ μᾶλλον ἐν ἐκείνοις ἔσται τοῖς
							καιροῖς τοῦ παροξυσμοῦ τὸ <br class="lb"/>τοιοῦτον, ἐν οἷς τέ ἐστιν ἀρχὴ καὶ ἐπίδοσις, ἐπεὶ κατά
							γε <br class="lb"/>τὰς ἀκμὰς ἧττον, ἔτι δ’ ἧττον ἐν ταῖς παρακμαῖς. ὑποκείσθω <br class="lb"/>δὴ τὸ τρίτον
							εἶδος τῆς ἐπαλλάξεως, ὅπερ ἐστὶν ἔλαττον ﻿
<a class="pb" href="#pb365" id="pb365">[p. 365]</a>
 εἰς ψυχρότητα μεθεστηκέναι τὴν
							καρδίαν ἤπερ εἰς θερμότητα <br class="lb"/>τὰ ψαύοντα αὐτῆς, καὶ εἶναι τὸν πυρετὸν ἐφήμερον, οἱ
							<br class="lb"/>σφυγμοὶ τῷ τοιούτῳ σώματι τοσούτῳ μὲν ἀμυδρότεροι τοῦ <br class="lb"/>κατὰ φύσιν ὅσῳ περ καὶ
							τὸ σῶμα τῆς καρδίας δυσκρατότερον <br class="lb"/>ἔσονται μείζονές τε καὶ θάττονες τοῦ κατὰ
							φύσιν, καὶ <br class="lb"/>πλέον γε μείζονες ὅσῳ περ ἢ θάττονες. ἔσονται δὲ καὶ πυκνότεροι.
							<br class="lb"/>ταῦτα σύμπαντα λέλεκται μήτ’ εἰς σκληρότητα <br class="lb"/>μήτ’ εἰς μαλακότητα τῶν σφυγμῶν
								<span class="milestone">144</span>ἐπιδήλως ἠλλοιωμένων, <br class="lb"/>ὡς εἴ γε καὶ κατὰ
							τοῦθ’ ὑπαλλαχθεῖεν, ἡ μὲν ἐπὶ τὸ <br class="lb"/>μαλακὸν αὐτῶν ἐκτροπὴ, τὸ μέγεθος μὲν πάντως
							αὐξήσει <br class="lb"/>καὶ τὴν ἀραιότητα, προσθήσει δ’ ἐνίοτε καὶ βραδύτητα· εἰ <br class="lb"/>δ’ ἐπὶ τὸ
							σκληρὸν, τἀναντία, μικρότητά τε καὶ πυκνότητα, <br class="lb"/>καίτοι καὶ τάχος ἐνίοτε προσθήσει.
							ἐγὼ μὲν δή μοι πάσας <br class="lb"/>ἤδη δοκῶ τῶν πυρετῶν εἰρηκέναι τὰς ἐκ σφυγμῶν διαφορὰς,
							<br class="lb"/>εἴ γε δὴ τὴν οὐσίαν αὐτῶν ἐπὶ πλεονεξίᾳ τῆς ἐν τῇ καρδίᾳ <br class="lb"/>θερμασίας ὀρθῶς
							ἐθέμεθα. καὶ σὺν τοῖς πυρετοῖς γε καὶ ἄλλων <br class="lb"/>οὐκ ὀλίγων ἐμνημόνευσα διαθέσεων
							ἐναντίων τοῖς πυρετοῖς, <br class="lb"/>ἐφ’ ὧν τῶν ἡ τῆς καρδίας διάθεσις ψύξις ἐστίν. ἀλλὰ καὶ
							<br class="lb"/>περὶ τῶν μικτῶν διαθέσεων εἶπον, ὧν ἡ μίξις ἐξ ἐναντίων 
<a class="pb" href="#pb366" id="pb366">[p. 366]</a>

							ἐπιπλεκομένων ἀλλήλοις γίγνεται. καὶ ἦν ἤδη μοι καιρὸς ἐφ’ <br class="lb"/>ἕτερόν τινα προϊέναι
							λόγον· ἐπεὶ δὲ οὐκ οἶδ’ ὅπως εἰς παμπόλλην <br class="lb"/>διαφωνίαν ἐμπεπτώκασιν οἱ περὶ πυρετῶν
							πραγματευσάμενοι, <br class="lb"/>δι’ ἐκείνους ἀναλαβεῖν ἐπὶ κεφαλαίων ἔγνωκα τὰ <br class="lb"/>προειρημένα
							κατὰ τόδε τὸ γράμμα, ἐν ᾧ περὶ τῆς τῶν πυρετῶν <br class="lb"/>ἐκ σφυγμῶν διαγνώσεως, καὶ εἴ γε
							χρὴ τἀληθὲς εἰπεῖν, <br class="lb"/>δι’ Ἀρχιγένην μάλιστα τοῦτο ποιεῖν διέγνωκα. πάντων γὰρ
							<br class="lb"/>ἐπιμελέστατος ἐν τῇ περὶ τῶν πυρετῶν πραγματείᾳ δόξας <br class="lb"/>γεγονέναι κινδυνεύει
							μηδὲν ἡμᾶς διδάσκειν ὁμοίως Ἐρασιστράτῳ. <br class="lb"/>διττὸς γάρ ἐστι τῶν μηδὲν διδασκόντων ὁ
							τρόπος, <br class="lb"/>ἐνίων μὲν εἰς ἰδιότητα καταφευγόντων ἄῤῥητον, ἐνίων δὲ λεγόντων <br class="lb"/>μὲν
							ὀνόματα, μήτε δ’ ἃ σημαίνει φυλαττόντων μήθ’ <br class="lb"/>ἃ βούλονται σημαίνειν ἑρμηνευόντων.
							ὁ γάρ τοι σκληρὸς <br class="lb"/>σφυγμὸς, ὃν ἀχώριστον εἶναι βούλεται τῶν πυρεττόντων ὁ
							<br class="lb"/>Ἀρχιγένης, ὄνομα μόνον ἐστὶν, οὐδὲν πρᾶγμα σημαίνων <br class="lb"/>ἐπιστημονικῶς τε καὶ
							βεβαίως νοηθῆναι δυνάμενον. εἴρηται <br class="lb"/>δ’ ἐπιπλέον ὑπὲρ τοῦ τοιούτου σφυγμοῦ κατά τε
							<br class="lb"/>τὴν περὶ διαφορᾶς σφυγμῶν πραγματείαν, ἔτι τε καὶ τὴν 
<a class="pb" href="#pb367" id="pb367">[p. 367]</a>
 διαγνωστικὴν,
							οὐχ ἥκιστα δὲ καὶ δι’ ὧν ἐξηγούμεθά τε ἅμα <br class="lb"/>καὶ κρίνομεν, ὅσα κατά γε τὸ περὶ τῶν
							σφυγμῶν βιβλίον ὁ <br class="lb"/>Ἀρχιγένης ἔγραψεν. ἀναγκαῖον δ’ ἐστὶν, ὡς ἔοικεν, εἰπεῖν τι
							<br class="lb"/>καὶ νῦν ἐπὶ κεφαλαίων ὑπὲρ αὐτῶν. </p>
                  </section>
                  <section id="body-1-3-6" class="div textpart chapter level4">
                    <p class="p autofirst"><span class="milestone">289</span>Ὥσπερ τῶν ἄλλων ὀνομάτων ἕκαστον <br class="lb"/>ἴδιον δηλοῖ
							πρᾶγμα παρὰ τοῖς Ἕλλησι πᾶσιν, οὕτω <br class="lb"/>καὶ κατὰ τῶν ὑποπιπτόντων ταῖς αἰσθήσεσιν
							ἔθεντο προσηγορίας <br class="lb"/>τινὰς, ἰδίᾳ μὲν ὅσαι δηλοῦσι τὰς ἀκουστὰς διαφορὰς, <br class="lb"/>ἰδίᾳ
							δ’ ὅσαι τὰς ὁρατὰς, ἢ ὀσφρητὰς, ἢ γευστὰς, ἢ ἁπτάς. <br class="lb"/>οὔτ’ οὖν ἐπ’ ἄλλην φέρουσιν
							αἴσθησιν τό τε λευκὸν καὶ μέλαν <br class="lb"/>καὶ ξανθὸν καὶ πυῤῥὸν, ὠχρόν τε καὶ φαιὸν καὶ
							κυανοῦν, <br class="lb"/>ὅσα τ’ ἄλλα χρωμάτων ἐστὶν ὀνόματα πλὴν τῶν ὁρατῶν, οὔτ’ <br class="lb"/>αὖ πάλιν
							ἐπ’ ἄλλα τὸ αὐστηρὸν καὶ γλυκὺ καὶ πικρὸν καὶ <br class="lb"/>στρυφνὸν καὶ στῦφον, ἁλυκόν τε καὶ
							ἁλμυρὸν, ὅτι μὴ τῶν <br class="lb"/>γευστῶν· οὐ μὴν δ’ ἐπ’ ἄλλων τινῶν θερμὸν καὶ ψυχρὸν,
							<br class="lb"/>ξηρὸν καὶ ὑγρὸν, καὶ μαλακὸν καὶ σκληρὸν, ἀλλ’ ἐπὶ τῶν <br class="lb"/>ἁπτῶν ἅπαντες. εἰ δέ
							τις ἐπ’ ἄλλο μεταφέρει τῶν εἰρημένων <br class="lb"/>ὁτιοῦν, ὁ μὲν τρόπος τῆς τοιαύτης χρήσεως
							ὀνομάζεται 
<a class="pb" href="#pb368" id="pb368">[p. 368]</a>
 μεταφορά. γίνεται δὲ δή που ταῖς ἄλλαις ὡσαύτως μεταφοραῖς
							<br class="lb"/>καθ’ ὁμοιότητά τινα καὶ ἀναλογίαν, καθ’ οἵαν ὁμοιότητα <br class="lb"/>καὶ πόδες εἴρηνται
							καὶ κορυφαὶ καὶ λαγόνες ὄρους. ὡς <br class="lb"/>γὰρ ἐπὶ τῶν ζώων τὰ κατωτάτω μὲν οἱ πόδες, ἡ
							κορυφὴ δὲ <br class="lb"/>τὰ ἀνωτάτω πάντων ἐστὶν, οὕτως ἐπὶ τῶν ὀρῶν συγχωροῦμεν <br class="lb"/>τοῖς
							ποιηταῖς τὰ μὲν ἀνωτάτω κορυφὰς ὀνομάζειν, τὰ <br class="lb"/>κατωτάτω δὲ πόδας. ἐὰν οὖν τις ἐπὶ
							ζώου ποιούμενος τὸν <br class="lb"/>λόγον, εἶτα πόδας εἰπὼν ἢ λαγόνας ἀξιώσει μήτε τῶν ποδῶν
							<br class="lb"/>ἀκούειν, ὡς ἅπαντες ἀκούουσιν, μήτε τῶν λαγόνων, ὡς <br class="lb"/>σύνηθες, ἀλλ’ οὕτως δεῖν
							φάσκῃ λαγόνων ἀκούειν, ὡς ἐπὶ <br class="lb"/>τοῦ ὄρους τοῦ Βριλλησοῦ Καλλίμαχος εἴρηκε·</p>
                    <div class="l">Βριλλησοῦ λαγόνες εἰσὶ νόμου, ὃν ἐκτήσαντο,</div>
                    <p class="p autofirst">γελοιότατος ἂν εἴη, διττῇ τε καὶ παλινδρομούσῃ χρώμενος <br class="lb"/>ἀπὸ τῶν οὐ κυρίων ἐπὶ τὰ
							κύρια τῇ μεταφορᾷ. κατὰ δὲ <br class="lb"/>τὸν αὐτὸν τρόπον καὶ ὅστις ἐπὶ ἤθους, ἢ οἴνου
							λεγομένου <br class="lb"/>τοῦ σκληροῦ κατὰ μεταφορὰν, ὑπὲρ τῶν ἁπτῶν σωμάτων <br class="lb"/>ποιούμενος τὸν
							λόγον οὐχ ὡς σύνηθες ἅπασιν, οὕτως ἀξιῶν <br class="lb"/>τῆς προσηγορίας ἀκούειν, ἀλλ’ ὡς οἶνος
							λέγεται σκληρὸς, 
<a class="pb" href="#pb369" id="pb369">[p. 369]</a>
 ἢ ἄνθρωπος, τὸ ἦθος σκληρόν. ὅμοιον γὰρ ἐκείνῳ τοῦτο τὸ
							<br class="lb"/>περὶ πραγμάτων ὁρατῶν διαλεγόμενον, εἶτα λευκὸν μὲν εἰπόντα <br class="lb"/>μὴ συγχωρεῖν
							ἀκούειν οὕτως ὡς εἴθισται πᾶσιν, ἀλλ’ <br class="lb"/>ἐπειδὴ πυρετούς τινας λευκοὺς αὐτὸς ὁ
							Ἀρχιγένης εἴρηκεν, <br class="lb"/>οὕτως ἀκούειν χρῆναι καὶ τὸ χρῶμα τὸ λευκόν. ὥσπερ οὖν <br class="lb"/>ὁ
							τοιοῦτος οὐκ ἂν δόξειε σωφρονεῖν, εἰ τὸ κυρίως ἐπὶ χρώματος <br class="lb"/>λεγόμενον ὄνομα
							μετάγειν ἐπ’ αὐτὸ κατὰ διττὴν μεταφορὰν <br class="lb"/>ἀπὸ τῶν οὐ κυρίως ἀξιώσειεν, οὕτως,
							οἶμαι, καὶ <br class="lb"/>ὅστις ἐπὶ σώματος ἁπτοῦ τὸν λόγον ποιούμενος, ἐκ μεταφορᾶς
							<br class="lb"/>κελεύσει τὸ σκληρὸν ὄνομα ἀκούειν. συμβαίνει γὰρ ἐν τοῖς <br class="lb"/>τοιούτοις ἅπασι
							λόγοις μηδὲν μανθάνειν τοὺς ἀκούοντας, <br class="lb"/>ὅταν εἴργωνταί τε τοῦ κυρίως λεγομένου,
							μηδέν τ’ ἄλλο νοῆσαι <br class="lb"/>δύνωνται. τί γὰρ ἄλλο τις νοήσειε χρῶμα τὸ λευκὸν ἀκούσας
							<br class="lb"/>ὄνομα τοῦ τε συνήθους εἰργόμενος ἀκούειν τε κελευόμενος <br class="lb"/>ἐκ τῆς τῶν λευκῶν
							πυρετῶν μεταφορᾶς; οὕτως οὖν <br class="lb"/>καὶ ὁ σκληρὸς σφυγμὸς ὑπὸ τοῦ Ἀρχιγένους εἰσαγόμενος
							<br class="lb"/>ἐφ’ ἁπτοῦ πράγματος, εἰ μὴ τὸ κύριον σημαίνει, τοῦτο <br class="lb"/>δὴ τὸ συνήθως ἅπασι
							λεγόμενον, ἀλλ’ ὡς ἐκεῖνος ἐκ μεταφορᾶς <br class="lb"/>τῆς τῶν οἴνων βούλεται, παντάπασιν ἀσαφής
							τε καὶ ﻿
<a class="pb" href="#pb370" id="pb370">[p. 370]</a>
 ἄγνωστος γίγνεται καὶ τοιοῦτος οἷος εἰ καὶ σκινδαψὸς ἐλέγετο,
							<br class="lb"/>πρὸς τῷ καὶ δύνασθαι πᾶν ὁτιοῦν ἄλλο κατὰ τοῦ τῶν <br class="lb"/>πυρετῶν ἰδίου σφυγμοῦ
							φέρειν ὄνομα, καὶ δοκεῖν τι λέγειν, <br class="lb"/>ὡς πρὸς ἀνθρώπους μὲν ἀγυμνάστους ἐν
							διαιρέσεσι σημαινομένων, <br class="lb"/>εὐγνώμονας δὲ καὶ πεπιστευκότας, ὅτι γέρων ἄνθρωπος,
							<br class="lb"/>ἐν τοσαύτῃ γεγονὼς δόξῃ καὶ πολλὰ τὴν τέχνην ὠφεληκὼς, <br class="lb"/>οὐκ ἂν ἑκὼν εἶναί
							ποτε τοιαύτην ἀσάφειαν ἐμηχανήσατο <br class="lb"/>κατὰ τὸν λόγον, ὡς ὀνόματα προσφέρεσθαι
								<span class="milestone">290</span>μηδὲν <br class="lb"/>σημαίνοντα. φέρε γὰρ εἴ τις εἴπῃ τὸν
							τοῦ πυρέττοντος <br class="lb"/>σφυγμὸν εἶναι πικρὸν, ἀξιώσει οὕτως ἀκούειν τοῦ πικροῦ
							<br class="lb"/>ὀνόματος ὡς ἐπὶ γευστῶν ἐνίοτε λέγομεν, ἆρ’ ἕξομέν τι νοῆσαι <br class="lb"/>σαφές; οὐ
							μᾶλλον ἢ εἰ στρυφνὸν, ἢ αὐστηρὸν, ἢ ὀξὺν <br class="lb"/>ἀκούσαιμεν εἶναι τὸν σφυγμόν. ἐν ἅπασι
							μὲν γὰρ αὐτοῖς <br class="lb"/>ἀηδές τι καὶ παρὰ φύσιν ἐμφαίνεται. τί δὲ τοῦτ’ ἔστιν οὐ
							<br class="lb"/>δηλοῦται, καίτοι κατὰ μὲν τὰς τοιαύτας μεταφορὰς ἀπὸ τῶν <br class="lb"/>κυρίων ἐφ’ ἕτερον
							οὐ κύριον ἡ μετάθεσις γίνεται, συγκεχωρημένον <br class="lb"/>ἅπασι καὶ εἰθισμένον πρᾶγμα. κατὰ
							δὲ τὸ τοῦ σκληροῦ <br class="lb"/>σφυγμοῦ σημαινόμενον, ὅπερ ὁ Ἀρχιγένης ἐνομοθέτησεν, 
<a class="pb" href="#pb371" id="pb371">[p. 371]</a>
 οὔτε συγκεχωρημένον, οὔτε εἰθισμένον, οὔτε ὅλως γεγονὸς, <br class="lb"/>ἢ γενέσθαι
							δυνάμενον, ἀκοῦσαι χρὴ σημαινόμενον, ἀπὸ τῶν <br class="lb"/>μεταφορικῶν ἐπὶ τὸ κύριον
							ἐπανερχομένους. διόπερ ὀνόματος <br class="lb"/>μὲν ἔστιν ἀκοῦσαι, πρᾶγμα δὲ οὐδ’ ἐννοῆσαι. ἀλλ’
							οὐκ <br class="lb"/>ἔτι δεῖ περί γε τούτου μηκύνειν, ἐν ἄλλοις ἐπιπλέον ὑπὲρ αὐτοῦ
							<br class="lb"/>διειλεγμένους, ἀναλαβόντας δὲ τὰ προειρημένα διὰ κεφαλαίων <br class="lb"/>ὑπὲρ ἁπάντων τῶν
							πυρετῶν ἐπελθεῖν. </p>
                  </section>
                  <section id="body-1-3-7" class="div textpart chapter level4">
                    <p class="p autofirst">Ὅτι μὲν δὴ τρία ἐστὶ τὰ πάντα αὐτῶν γένη <br class="lb"/>δέδεικται δι’ ἑτέρων. ὁποία δέ τις
							ἑκάστου διάγνωσις ἐκ σφυγμῶν, <br class="lb"/>ἐν τῷδε ῥητέον. οἱ μὲν ἐφήμεροι πάντες εἰς μέγεθος
							<br class="lb"/>καὶ τάχος καὶ πυκνότητα τρέπουσι τοὺς σφυγμοὺς ὅσον <br class="lb"/>
							<span class="milestone">145</span>ἐφ’ ἑαυτοῖς. εἰ γὰρ ἐπιμιγνύοιτό τις ἄλλη διάθεσις,
							<br class="lb"/>ἀνάγκη μικτὴν γενέσθαι τὴν τροπὴν, ἐξ ἐκείνης τε καὶ τῆς <br class="lb"/>κατὰ τὸν λόγον τοῦ
							πυρετοῦ συνισταμένης. ὡσαύτως δὲ καὶ <br class="lb"/>οἱ ἑκτικοὶ τῶν πυρετῶν εἰς τὰς αὐτὰς
							διαφορὰς ἀλλοιοῦσι <br class="lb"/>τοὺς σφυγμοὺς ὅσον γ’ ἐφ’ ἑαυτοῖς, καὶ πλέον γ’ ἐπὶ τούτοις
							<br class="lb"/>ἐξαλλάττεται τὸ τάχος. οἱ δὲ ἐπὶ σήψει χυμῶν ἐν μὲν <br class="lb"/>ταῖς ἀκμαῖς ἀμφοτέρας
							ἔχουσι τὰς κινήσεις ταχείας, τήν τε τῆς 
<a class="pb" href="#pb372" id="pb372">[p. 372]</a>
 διαστολῆς καὶ τὴν τῆς συστολῆς.
							ὡσαύτως δὲ καὶ τὰς πυκνότητας <br class="lb"/>ἀμφοτέρας ὁμοίως ἀλλοιοῦσι, τήν τε κατὰ τὴν ἐκτὸς
							<br class="lb"/>ἡσυχίαν γινομένην καὶ τὴν κατὰ τὴν ἐντὸς, ἐν δὲ ταῖς <br class="lb"/>εἰσβολαῖς οὐχ ὁμοίως,
							ἀλλὰ μᾶλλον ἐπιτείνουσι τῆς συστολῆς <br class="lb"/>τὸ τάχος. ἐν δὲ ταῖς ἀναβάσεσι καὶ τοῦτο μὲν
							καὶ τὴν ἐκτὸς <br class="lb"/>ἡσυχίαν ἐπιπλεῖστον συνεργοῦσιν, ὡς πυκνότατον φαίνεσθαι <br class="lb"/>κατ’
							αὐτὴν τὸν σφυγμόν. οὗτοι μόνοι πυρετῶν εἰσιν ἴδιοι <br class="lb"/>σφυγμοὶ κατὰ τὸν ἑαυτῶν λόγον·
							οἱ δ’ ἄλλοι πάντες οἱ <br class="lb"/>τοῖς πυρέσσουσι συμπίπτοντες ἄλλῃ τινὶ διαθέσει μᾶλλον ἢ
							<br class="lb"/>τῇ τῶν πυρετῶν ἕπονται. δύο δ’ ἔστι γένη κᾀκείνων τῶν <br class="lb"/>διαθέσεων, ἤτοι τῆς
							δυνάμεως ἢ τῶν ὀργάνων ἡ κάκωσις. <br class="lb"/>ἐδείχθη γὰρ ὡς εἰς τρία χρὴ βλέποντας ταῦτα
							ἐξευρίσκειν <br class="lb"/>τὰς ἀλλαττούσας αἰτίας τὸν σφυγμὸν, ὄργανόν τε καὶ χρείαν <br class="lb"/>καὶ
							δύναμιν. ἐπιδέδεικται γὰρ καὶ ὅσα καθ’ ἕκαστον αὐτῶν <br class="lb"/>γένος, ἐξιστάμενον τοῦ κατὰ
							φύσιν, ἀναγκαῖόν ἐστι συμπίπτειν <br class="lb"/>τοῖς σφυγμοῖς. οὔκουν ἔτι θαυμαστὸν εἰ
							διαφέρονταί <br class="lb"/>τε πρὸς ἀλλήλους οἱ σοφοὶ ἰατροὶ περὶ τῶν ἰδίων <br class="lb"/>τοῦ πυρετοῦ
							σφυγμῶν, ἁμαρτάνουσί τε πάντες, ἅτε μήτε <br class="lb"/>τὰ γένη τῶν πυρετῶν διελόμενοι, τάς τε
							διὰ τὴν δύναμιν, 
<a class="pb" href="#pb373" id="pb373">[p. 373]</a>
 ἢ τὴν τῶν ὀργάνων κάκωσιν ἀλλοιώσεις τῶν σφυγμῶν αὐτῶν
							<br class="lb"/>τῶν πυρετῶν ἰδίας εἶναι νομίζοντες. οἷον αὐτίκα παροξυσμῶν <br class="lb"/>εἰσβαλόντων οἱ
							μὲν τοὺς πυκνούς τε καὶ μικροὺς, οἱ δὲ πρὸς <br class="lb"/>τούτοις καὶ τοὺς ἀμυδροὺς, ἔνιοι δὲ
							καὶ τοὺς ἀνωμάλους, <br class="lb"/>εἰσὶ δ’ οἳ καὶ τοὺς βραδεῖς, ὥσπερ ἄλλοι τοὺς ταχεῖς, ἔθεντο
							<br class="lb"/>γνωρίσματα. καίτοι γ’ ἔνιοι τῶν πυρετῶν ἀθλίπτους, ὡς <br class="lb"/>αὐτοὶ καλοῦσι,
							ποιοῦνται τὰς εἰσβολὰς, ἐφ’ ὧν εἰς μέγεθός <br class="lb"/>τε καὶ τάχος ἡ πρώτη τροπὴ γίνεται τῶν
							σφυγμῶν, εἶτ’ ὀλίγον <br class="lb"/>ὕστερον αὐξανομένοις τοῖσδε καὶ ἡ πυκνότης ἐπιγίνεται,
							<br class="lb"/>τῶν δ’ ἄλλων σφυγμῶν τῶν εἰρημένων οὐδεὶς αὐτοῖς οὔτ’ <br class="lb"/>ἀρχομένων τῶν
							παροξυσμῶν οὔτε αὐξανομένων οὔτε ἀκμα<span class="milestone">291</span>ζόντων
							<br class="lb"/>ἐπιφαίνεται. ἀλλὰ τούτοις μὲν οὔτε ῥῖγος οὔτε <br class="lb"/>φρίκη τις οὔτ’ ἀνωμαλία σαφὴς,
							ἀλλ’ οὐδὲ ψύξις ἄκρων, ἢ <br class="lb"/>τῆς ἐκτὸς ἐπιφανείας, οὐδὲ δῆξις, ἢ βάρος, ἢ θλίψις
							στομάχου <br class="lb"/>συνεισβάλλει. τοῖς πλείστοις δ’ ἤτοι ἕν τι τῶν εἰρημένων <br class="lb"/>ἢ καὶ
							πλείω συνεδρεύει. καί τισιν αὐτῶν ὀλίγον ὕστερον ἔμετος <br class="lb"/>ἐναργῶς ἐνδεικνύμενος, ὡς
							ἐκ τοῦ συῤῥεῖν εἰς τὴν γαστέρα <br class="lb"/>μοχθηροὺς χυμοὺς, οἱ μὲν ἐδήχθησαν αὐτῶν, οἱ δὲ
								
<a class="pb" href="#pb374" id="pb374">[p. 374]</a>
 ἐθλίφθησαν, οἱ δ’ ἀσώδεις ἐγένοντο. προφανέστατα γὰρ ἐπὶ <br class="lb"/>τῶν
							πλείστων ἀρχῶν ἀποχωρεῖ μὲν ἁπάσης τῆς ἐκτὸς ἐπιφανείας <br class="lb"/>τὸ αἷμα, συῤῥεῖ δ’ εἰς τὰ
							σπλάγχνα, κᾀκ τούτου <br class="lb"/>θλίψεις τε καὶ σφηνώσεις, ἐμφράξεις τε καὶ διατάσεις
							ἀρτηριῶν <br class="lb"/>γίνονται κυρίων, ἐφ’ αἷς οἱ ἀνώμαλοι σφυγμοὶ ταῖς <br class="lb"/>εἰσβολαῖς τῶν
							τοιούτων παροξυσμῶν συνεδρεύουσιν, ὥσπερ <br class="lb"/>αὖ πάλιν οἱ ἀμυδροὶ διὰ τὴν τοῦ στομάχου
							τε καὶ τῆς δυνάμεως <br class="lb"/>κάκωσιν. οὕτως δὲ καὶ οἱ μικροὶ διά τε τὴν ἀῤῥωστίαν
							<br class="lb"/>γίνονται τῆς δυνάμεως καὶ διὰ τὴν ψύξιν, ὥσπερ γε καὶ οἱ <br class="lb"/>βραδεῖς ἐπὶ ταῖς
							ἰσχυραῖς ψύξεσιν. ἀλλὰ τούτων γε οὐδεὶς <br class="lb"/>ὁμοίως τῇ διαστολῇ τὴν συστολὴν ἐποιήσατο
							βραδεῖαν, ἀλλ’ <br class="lb"/>ἔστιν ἀχώριστόν τε καὶ ἰδιώτατον εἰσβολαῖς πυρετοῦ ἐπὶ σήψει
							<br class="lb"/>χυμῶν ἡ συστολὴ τῆς ἀρτηρίας ὠκυτέρα γινομένη. καὶ ὅστις <br class="lb"/>ἤσκηται γινώσκειν
							συστολὴν ἀχώριστον ἀρχῆς παροξυσμοῦ <br class="lb"/>τοῦθ’ ἕξει τὸ σημεῖον, ὅταν, ὡς εἴρηται
							πολλάκις, ὁ σφυγμὸς <br class="lb"/>ἔχῃ τινὰ τόνον. ἐδείχθη γὰρ ἐπὶ τῶν ἀμυδρῶν ἀδιάγνωστος
							<br class="lb"/>ἡ συστολή. τοῦτ’ οὖν ἀσκητέον ἐν τοῖς μάλιστα τὸν ἀκριβῶς <br class="lb"/>βουλόμενον ἀρχὴν
							γνωρίζειν παροξυσμοῦ. ὅπως δ’ ἄν τις ﻿
<a class="pb" href="#pb375" id="pb375">[p. 375]</a>
 ὑπάρξοιτο τῆς ἀσκήσεως, ἐν τῷ
							πρώτῳ περὶ διαγνώσεως <br class="lb"/>σφυγμῶν ἐπὶ πλεῖστον εἴρηται· τοῦτο τὸ σημεῖον ἀψευδέστατόν
							<br class="lb"/>ἐστι, καὶ χρὴ θαῤῥεῖν αὐτῷ μάλιστα κατὰ τὰς διαγνώσεις <br class="lb"/>ἐναργῶς φανέντι.
							ἔγωγ’ οὖν ἐπὶ πολλῶν πολλάκις, <br class="lb"/>ὧν οὐδεπώποτε πρόσθεν ἡψάμην τῶν σφυγμῶν, οὔθ’
							ὑγιαινόντων <br class="lb"/>οὔτε νοσούντων, τούτῳ τῷ σημείῳ μόνω πιστεύσας <br class="lb"/>ἥμαρτον οὐδέποτε.
							ταῖς μὲν γὰρ ἄλλαις ἁπάσαις, εἴτ’ οὖν <br class="lb"/>ψύξις εἴη ὅλου τοῦ σώματος, εἴτε καὶ τοῦ
							στόματος τῆς γαστρὸς, <br class="lb"/>ὃ καταχρώμενοι στόμαχον ὀνομάζομεν, εἴτ’ εἰς τὸ βάθος
							<br class="lb"/>ῥοπαὶ τοῦ αἵματος, ἤτοι διὰ λύπην, ἢ φόβον, ἢ δι’ <br class="lb"/>ἄλλην τινὰ αἰτίαν
							γιγνόμεναι, παραπλήσιός ἐστιν ἡ βραδύτης <br class="lb"/>τοῦ σφυγμοῦ διαστελλομένης τε καὶ
							συστελλομένης τῆς ἀρτηρίας, <br class="lb"/>εὐθὺς δ’ αὐτῇ σύνεστι καὶ ἡ ἀραιότης κατ’ ἄμφω τὰς
							<br class="lb"/>ἡσυχίας. μόναις δὲ ταῖς πυρεκτικαῖς εἰσβολαῖς, κᾂν ἡ διαστολή <br class="lb"/>ποτε γένηται
							βραδυτέρα τῆς ἔμπροσθεν, ἀλλ’ ἥ γε συστολὴ <br class="lb"/>τάχος προσκτᾶται. συναιρεῖται δέ τι
							καὶ τῆς ἐκτὸς <br class="lb"/>ἡσυχίας, ὡς πυκνότερον ἐνταῦθα γίνεσθαι τὸν σφυγμὸν, οὐ <br class="lb"/>μὴν
							κατά γε τὴν ἐντὸς, ἀλλ’ ἤτοι τῷ πρόσθεν ὡσαύτως, ἢ <br class="lb"/>βραχεῖ τινι κατὰ τὸν καιρὸν
							τοῦτον ἀραιότερος φαίνεται. 
<a class="pb" href="#pb376" id="pb376">[p. 376]</a>
 παραβάλλειν δὲ δηλονότι χρὴ τὴν ἔμπροσθεν
							ἡσυχίαν ὡς <br class="lb"/>πρὸς τὴν ἁφὴν τῇ νῦν φαινομένῃ, μεμνημένον μὲν ὅτι σύνθετός <br class="lb"/>ἐστιν
							ἔκ τε τοῦ πέρατος τῆς συστολῆς καὶ τῆς ἀρχῆς <br class="lb"/>τῆς διαστολῆς καὶ τῆς μεταξὺ τούτων
							ἠρεμίας, ἐκλογιζόμενον <br class="lb"/>δ’ ὅσον ἑκατέρωθεν αὐτῇ προσῆλθεν, ἐκ τοῦ μὴ φαινομένου
							<br class="lb"/>μορίου τῶν κινήσεων, αὐτὸ δὲ δὴ τοῦτο πάλιν ἐκλογίζεσθαι <br class="lb"/>τῷ τόνῳ
							παραμετροῦντα. εἰ μὲν γὰρ ὡσαύτως ἔχει <br class="lb"/>τόνου νῦν τε καὶ πρόσθεν ὁ σφυγμὸς, εἰς
							ὅσον ἂν ὁ χρόνος <br class="lb"/>τῆς αἰσθητῆς ἡσυχίας γένηται μακρότερος εἰς τοσοῦτο καὶ <br class="lb"/>καὶ
							τὴν ὄντως ἡσυχίαν ἡγεῖσθαι μεμηκύνθαι. εἰ δ’ ἀμυδρότερος <br class="lb"/>ἢ πρόσθεν γένοιτο,
							λογίζεσθαί τι καὶ διὰ τοῦτ’ ἀποκεκρύφθαι <br class="lb"/>τῶν κινήσεων, ὅπερ ὑφαιρεῖν χρὴ τῆς
							αἰσθητῆς <br class="lb"/>ἡσυχίας εἰς τὴν τῆς ὄντως εὕρεσιν. εἰ γὰρ ὀλίγῳ μέν τινι τοῦ
							<br class="lb"/>πρόσθεν ὁ σφυγμὸς ἀτονώτερος γένηται, πολλῷ δὲ ἀραιότερος, <br class="lb"/>ἡγητέον
							ἐκτετάσθαι τὴν ὄντως ἡσυχίαν. εἰ δ’ ἀτονώτερος <br class="lb"/>μὲν πολλῷ, βραχεῖ δ’ ἀραιότερος ὡς
							πρὸς τὴν αἰσθητὴν <br class="lb"/>διάγνωσιν, οὐκέτι καὶ τὴν ὄντως ἡσυχίαν τὴν ἔνδον ἡγητέον
							<br class="lb"/>ἐκτετάσθαι. <span class="milestone">292</span>κατὰ δὲ τὸν αὐτὸν τρόπον εἰ τοῦ
							<br class="lb"/>σφυγμοῦ βραχεῖαν ἀτονίαν προσλαβόντος, ἀξιολόγως τινὶ 
<a class="pb" href="#pb377" id="pb377">[p. 377]</a>
 φαίνοντο τὰ
							τῆς πυκνότητος ἐπιτετάσθαι, συναιρεῖσθαι λογιστέον <br class="lb"/>τὴν ὄντως ἡσυχίαν. ἐφ’ ὧν μὲν
							οὖν ἀμυδρότερος ὁ <br class="lb"/>σφυγμὸς ἐγένετο κατὰ τὸν τῆς διαγνώσεως καιρὸν, ὡς εἴρηται,
							<br class="lb"/>λογιστέον. ἐφ’ ὧν δ’ ὡσαύτως ἔχει τόνου, σαφεστάτη διάγνωσις <br class="lb"/>ἐπὶ τούτων ἐστὶ
							καὶ τῆς ἐντὸς ἡσυχίας, ὡς λέλεκται, <br class="lb"/>σκοπουμένοις. ὅταν οὖν ποθ’ ὁ σφυγμὸς
							ἄτρεπτος μὲν ὢν <br class="lb"/>τἄλλα θάττων γένηται κατὰ τὴν συστολὴν, ἀρχῆς παροξυσμοῦ
							<br class="lb"/>σημεῖον ἀχώριστον τίθεσο. γίγνεται δ’ εὐθὺς τοιοῦτος <br class="lb"/>σφυγμὸς καὶ πυκνότερος
							κατὰ τὴν ἐκτὸς ἡσυχίαν, ἐπειγομένης <br class="lb"/>τῆς φύσεως ἀποτρίψασθαι τὸ καπνῶδες
							περίττωμα, διὸ θᾶττον <br class="lb"/>συνεστέλλετο. κατὰ μὲν <span class="milestone">146</span>οὖν τὴν πρώτην ἀρχὴν τῆς <br class="lb"/>γενέσεως αὐτοῦ τῷ τάχει τῆς συστολῆς μόνον ὁ σφυγμὸς
							<br class="lb"/>παραλλάττων φαίνεται τοῦ πρόσθεν, ὀλίγῳ δ’ ὕστερον καὶ <br class="lb"/>πυκνοῦσθαι κατὰ τὴν
							ἐκτὸς ἠρεμίαν, πρωϊαίτερον ἀρχομένης <br class="lb"/>συστέλλεσθαι τῆς ἀρτηρίας. τοῖς δ’ ἐφημέροις
							πυρετοῖς οὐχ <br class="lb"/>ὑπάρχει τοῦτο, διὰ τὸ χωρὶς σήψεως γίγνεσθαι χυμῶν. οὐ <br class="lb"/>μὴν οὐδὲ
							τοῖς ἑκτικοῖς, ὅτι μηδὲ ἄρχονταί ποτε, πλὴν εἰ <br class="lb"/>συνέλθοι κατὰ τύχην ἑτέρα τις
							διάθεσις αὐτοῖς, ὥστ’ ἐφ’ <br class="lb"/>ὧν ζητεῖται μάλιστα πυρετῶν ἡ ἀρχὴ τῶν παροξυσμῶν, 
<a class="pb" href="#pb378" id="pb378">[p. 378]</a>
 ἔχειν ἡμᾶς δεῖ διαρκὲς τὸ σημεῖον. εἰ δὲ κατὰ τὴν πρώτην <br class="lb"/>ἡμέραν ἄρτι
							μεταπίπτοντος ἐξ ὑγείας εἰς νόσον ἀνθρώπου <br class="lb"/>τινὸς ἁπτοίμεθα τῶν σφυγμῶν, εὐθὺς καὶ
							τὸ γένος ἡμῖν ἐνδείξεται <br class="lb"/>τοῦ πυρετοῦ τὸ σημεῖον τοῦτο, συνεισβάλλων γὰρ <br class="lb"/>τῷ
							παροξυσμῷ τῶν ἐπὶ σήψει τινὶ χυμῶν τὸν πυρετὸν εἶναί <br class="lb"/>φησιν. ἐδείχθησαν δ’ ἐν ταῖς
							τῶν πυρετῶν διαφοραῖς ἐκ <br class="lb"/>ταὐτοῦ γένους ὄντες τῷδε καὶ οἱ ἐπὶ ταῖς φλεγμοναῖς.
							ἀλλὰ <br class="lb"/>διοριστέον αὐτοὺς τῶν ἐπὶ σήψει χυμῶν μόνῃ τῇ σκληρότητι. <br class="lb"/>σκληρὰ γὰρ ἡ
							προσβολὴ τῶν ἐπὶ φλεγμοναῖς. εἰ μὲν οὖν διαγινώσκειν <br class="lb"/>δύναιο τὴν ἐπὶ τάσει τῆς
							ἀρτηρίας σκληρὰν προσβολὴν <br class="lb"/>τῆς ἐπὶ ψύξει τε καὶ σκληρότητι, τρεῖς ἕξεις ἐκ τούτου
							<br class="lb"/>προγνώσεις αἰτίων προγεγονότων, ποτὸν ψυχρὸν, οἶνον <br class="lb"/>ἀκρατέστερον, φλεγμονὴν,
							ἣν οὐ μόνον ἔμπροσθεν τοῦ παροξυσμοῦ <br class="lb"/>γεγονὸς αἴτιον, ἀλλὰ καὶ παραμένον ἐροῦμεν.
							τὴν <br class="lb"/>δὲ τοῦ ψυχροῦ τε καὶ τοῦ πλέονος ἀκράτου πόσιν, αὐτὴν μὲν <br class="lb"/>προγεγονέναι,
							τὴν δ’ ἀπ’ αὐτῆς διάθεσιν ἔτι φυλάττεσθαι. <br class="lb"/>σκληρύνονται μὲν οὖν ἐπὶ ταῖς
							βλαψάσαις ψυχροποσίαις οἱ <br class="lb"/>χιτῶνες τῶν ἀρτηριῶν, ἐξήρανται δὲ ἐπὶ ταῖς τοῦ
							πλείονος 
<a class="pb" href="#pb379" id="pb379">[p. 379]</a>
 οἴνου πόσεσιν. εἰ δὲ καὶ τῆς τῶν νεύρων ἀρχῆς ὁ οἶνος
							<br class="lb"/>ἅψαιτο, καὶ τείνονται παραπλήσιον τοῖς προδηλοῦσι τὸν <br class="lb"/>σπασμόν. ἐπὶ δὲ ταῖς
							φλεγμοναῖς ἄνευ τῆς τοῦ χιτῶνος οἰκείας <br class="lb"/>σκληρότητος τείνονται, καὶ καλεῖται μὲν
							καὶ τότε σκληρὸς <br class="lb"/>ὁ σφυγμὸς διὰ τὸ τῆς πληγῆς βίαιον, οὐ μὴν ἐσκλήρυνταί <br class="lb"/>γε
							κατὰ τὸν ἑαυτῆς λόγον ἡ ἀρτηρία, καθάπερ ὅταν ἤτοι <br class="lb"/>ξηρανθῇ πως, ἢ ψυχθῇ βίαιον, ἢ
							οἷον σκιῤῥώδη τινὰ δέξηται <br class="lb"/>διάθεσιν. ταυτὶ μὲν οὕτω διωρίσθω. τοὺς δ’ ἐν τῇ
							<br class="lb"/>πρώτῃ τῶν ἡμερῶν μηδόλως ἔχοντας τὸ λελεγμένον γνώρισμα, <br class="lb"/>τῶν μὲν ἐπὶ σήψει
							χυμῶν ἀφοριστέον ἐστὶν, ἤτοι δ’ ἐφημέρους <br class="lb"/>νομιστέον ἢ ἑκτικούς. σπανιώτατα μὲν
							οὖν εὐθὺς ἐξ <br class="lb"/>ἀρχῆς συνίσταται πυρετὸς ἑκτικὸς, οὐ μὴν ἀδύνατός γε οὐδ’ <br class="lb"/>ἡ
							τοιαύτη γένεσις αὐτοῦ, ἀλλ’ ὤφθησάν που ἡμῖν καὶ οἱ <br class="lb"/>τοιοῦτοι. τὰ μὲν οὖν ἄλλα
							πάντ’ αὐτῶν γνωρίσματα δι’ ἑτέρας <br class="lb"/>εἴρηται πραγματείας, ἐν ᾗ περὶ τῆς τῶν πυρετῶν
							διαφορᾶς <br class="lb"/>ἐσκοπούμεθα· τὰ δὲ ἀπὸ τῶν σφυγμῶν εἰρήσεται νῦν, <br class="lb"/>οὔθ’ ὁ μέγας οὔθ’
							ὁ σφοδρὸς [μὴ σκληρὸς] σφυγμὸς ἅμα τοῖς <br class="lb"/>ἑκτικοῖς ποτε συνεισβάλλουσι πυρετοῖς,
							ἀλλ’ ὅτι περ ἂν ὑπάρχῃ ﻿
<a class="pb" href="#pb380" id="pb380">[p. 380]</a>
 τούτων αὐτοῖς, οὐκ εἰσὶν ἑκτικοί. εἰ δὲ καὶ
							πάνθ’ ἅμα <br class="lb"/>παρείη, προφανῶς εἰσιν ἐφήμεροι, τῆς γε συστολῆς αὐτῶν, <br class="lb"/>ὡς
							εἴρηται, μὴ ταχυνούσης, ἴδιον γὰρ ἐκείνης τὸ τάχος ἐστὶν <br class="lb"/>ἐπὶ σήψει χυμῶν, ὧν τὰς
							κατὰ μέρος ἁπάσας διαφορὰς ἐν <br class="lb"/>τῇ προειρημένῃ πραγματείᾳ διῆλθον. εἰσὶ δ’ ὡς ἐπὶ
							κεφαλαίων <br class="lb"/>φάναι πάντες μὲν οἱ κατὰ περιόδους παρο<span class="milestone">293</span>ξυνόμενοι, <br class="lb"/>πάντες δ’ οἱ συνεχεῖς, ὅταν ὑπὲρ τὴν τρίτην ἡμέραν
							<br class="lb"/>ἐκταθῶσιν. ἐκ ταὐτοῦ δὲ αὐτοῖς εἰσι γένους καὶ οἱ ταῖς <br class="lb"/>φλεγμοναῖς
							ἐπιγινόμενοι. κατὰ μὲν οὖν τὰς παρακμὰς ἐκλύεται <br class="lb"/>τὸ τάχος τῆς συστολῆς, καὶ
							μάλισθ’ ὅταν εἰς ἀπυρεξίαν, <br class="lb"/>ἢ ἐγγὺς αὐτῆς ἀφίκωνται, κατὰ δὲ τὰς ἀρχὰς τῶν
							<br class="lb"/>παροξυσμῶν γεννᾶται, τυφομένων τρόπον τινὰ τῶν χυμῶν, <br class="lb"/>ἐπιτείνεται δὲ κατὰ
							τὰς ἀναβάσεις. ἐγγὺς δ’ ἤδη τῆς ἀκμῆς <br class="lb"/>ἐξημμένων τε τῶν χυμῶν καὶ ζεόντων ἀθρόαν
							μὲν αὔξην τὸ <br class="lb"/>τάχος τῆς διαστολῆς λαμβάνει, διαμένει δὲ ἴσον ἑαυτῷ τὸ <br class="lb"/>τάχος
							τῆς συστολῆς. ὅταν δ’ ἀκμάσῃ τελέως ὁ πυρετὸς, εἰς <br class="lb"/>ἄκρον μὲν ἥκει τοῦ κατ’
							ἐκεῖνον τὸν παροξυσμὸν τάχους ἡ <br class="lb"/>διαστολὴ, μειοῦται δὲ τὸ τάχος τῆς συστολῆς. οἱ
							μὲν οὖν 
<a class="pb" href="#pb381" id="pb381">[p. 381]</a>
 πλεῖστοι τῶν ἰατρῶν, καὶ μάλισθ’ ὅσοι τὴν συστολὴν ἀδιάγνωστον
							<br class="lb"/>αἰσθήσει φασὶν ὑπάρχειν, οὐδ’ ἐγγὺς ἥκουσι τοῦ λελεγμένου <br class="lb"/>σημείου, τῶν τε
							ἐπὶ σήψει χυμῶν ἁπάντων πυρετῶν <br class="lb"/>τῆς τε καθ’ ἕκαστον αὐτῶν παροξυσμὸν ἀρχῆς.
							ὀλίγιστοι δέ <br class="lb"/>τινες ἀμυδρὰν εἰκόνα τοῦ πράγματος ἐοίκασιν ἑωρακέναι. <br class="lb"/>γράφουσι
							γοῦν ἀδιορίστως τε καὶ ἀσαφῶς εἰς τοσοῦτον ὡς <br class="lb"/>μηδ’ εἰκάσαι μηδένα τί ποτε
							βούλονται δηλοῦν. ἐξ αὐτῶν <br class="lb"/>ἐστι καὶ ὁ Ἀρχιγένης, ὡς ἔνεστι γνῶναι τῷ βουληθέντι
							τό <br class="lb"/>τε περὶ σφυγμῶν αὐτοῦ βιβλίον ἀναγνῶναι καὶ τὰ περὶ τῆς <br class="lb"/>τῶν πυρετῶν
							σημειώσεως, ἢ τήν γ’ ἐπιτομὴν αὐτῶν. ἐπεσκέμμεθα <br class="lb"/>δὲ καὶ ἡμεῖς ἅμα ταῖς τῶν ἀσαφῶν
							ἐξηγήσεσιν ἐν <br class="lb"/>ὑπομνήμασιν ὀκτὼ τὴν περὶ τῶν σφυγμῶν αὐτοῦ πραγματείαν.
							<br class="lb"/>ἄριστα δέ μοι δοκοῦσιν ἀποφήνασθαί τινες, εἰ προσθείημεν <br class="lb"/>αὐτῷ τῷ λόγῳ
							διορισμόν τινα, τὴν ἐφ’ ἑκάτερα <br class="lb"/>μεταβολὴν τῶν σφυγμῶν, ἀρχῆς παροξυσμοῦ σημεῖον
							ὑπάρχειν. <br class="lb"/>ὃν δέ φημι χρῆναι προσθεῖναι διορισμὸν, ἔστιν εἰ χωρὶς <br class="lb"/>ἑτέρας
							προφάσεως ἡ ἀλλοίωσις γένοιτο. προφάσεις δ’ ἔνιαι <br class="lb"/>μὲν ἔξωθέν εἰσιν, οὐ μόνοις
							τοῖς ἰατροῖς, ἀλλὰ καὶ τοῖς 
<a class="pb" href="#pb382" id="pb382">[p. 382]</a>
 ἰδιώταις γνώριμοι, τροφῶν καὶ ποτῶν
							προσφορὰ, καὶ κίνησις <br class="lb"/>ἡτισοῦν καὶ πάθος ψυχικὸν ὀργισθέντων, ἢ φοβηθέντων, <br class="lb"/>ἢ
							ἀγωνισάντων, ἡ ὁπωσοῦν ἑτέρως ταραχθέντων. ἔνιαι δ’ <br class="lb"/>ἐξ αὐτοῦ τοῦ σώματος
							ὁρμώμεναι, περὶ ὧν ὀλίγον ἔμπροσθεν <br class="lb"/>εἶπον, ἡνίκα φρίκης τε καὶ ῥίγους καὶ
							καταψύξεως, ἔτι <br class="lb"/>τε τῶν εἰς τὴν γαστέρα συῤῥεόντων ἐμνημόνευσα. μηδενὸς <br class="lb"/>γὰρ
							τοιούτου περὶ τὸν κάμνοντα συμβαίνοντος, ἡ ἐξαιφνίδιος <br class="lb"/>ἐφ’ ὁτιοῦν μεταβολὴ
							παροξυσμὸν ἀγγέλλει, θάττονος μὲν καὶ <br class="lb"/>μείζονος γινομένου τοῦ σφυγμοῦ, θερμασίας
							ὑποτρεφομένης <br class="lb"/>τῇ τῶν ἀρτηριῶν ἀρχῇ, βραδυτέρου δὲ ἢ μικροτέρου, ψύξεως. <br class="lb"/>οὕτω
							δὲ καὶ ἡ μὲν πυκνότης ὁμολογήσει τῇ πλεονεξίᾳ τῆς <br class="lb"/>θερμασίας, ἡ δ’ ἀραιότης τῇ
							ψύξει. καὶ ἡ ἀμυδρότης δὲ καίτοι <br class="lb"/>δι’ ἄλλο τι σύμπτωμα γινομένη ταῖς τῶν
							παροξυσμῶν εἰσβολαῖς <br class="lb"/>ἐστιν οἰκεία, συῤῥεόντων ὑγρῶν μοχθηρῶν εἰς τὴν γαστέρα
							<br class="lb"/>τηνικαῦτα, καὶ τῇ τοῦ στόματος αὐτῶν βλάβῃ κακούντων <br class="lb"/>τὴν δύναμιν. ἡ δὲ
							ἀνωμαλία τῶν σφυγμῶν, ἡ πολλοῖς τῶν <br class="lb"/>παροξυσμῶν συνεισβάλλουσα θλιβομένων, ἢ
							ἐμφραττομένων <br class="lb"/>ὑπόγυον ἀρτηριῶν, ἢ πλήθους τοῦ πρὸς τὴν δύναμίν ἐστι
							<br class="lb"/>γνώρισμα, λόγῳ καὶ τούτων τοῦ παροξυσμοῦ γίγνεσθαι 
<a class="pb" href="#pb383" id="pb383">[p. 383]</a>
 δυναμένων. ὅσαι
							μὲν οὖν μεταβολαὶ σφυγμῶν ἤτοι τῆς ἐν <br class="lb"/>τῇ καρδίᾳ θερμασίας αὐξανομένης ἢ
							συῤῥεόντων ἔσω τῶν <br class="lb"/>χυμῶν ἀποτελοῦνται, φανερῶς ἂν αὗται δόξαιεν ἐνδείκνυσθαι
							<br class="lb"/>παροξυσμὸν ἀρχόμενον, ὅταν γ’, ὡς εἴρηται, τῶν ἄλλων ἀφορισθῶσι <br class="lb"/>προφάσεων.
							ὅσαι δὲ ψύξεως, οὐκ ἔτ’ ἐξ ἀνάγκης <br class="lb"/>αὗται δείξουσι πυρετὸν εἰσβάλλοντα σημαίνειν·
							ἀλλ’ ἐὰν κᾀνταῦθα <br class="lb"/>τὰς ἄλλας προφάσεις ἀφορισώμεθα ἁπάσας, ἕξομεν <br class="lb"/>καὶ τὴν
							ψύξιν ἀγγέλλουσαν, ὅσον οὐδέπω πυρετὸν ἀναφθήσεσθαι. <br class="lb"/>πνίγεται γὰρ κατ’ αὐτὴν τῆς
							συῤῥεούσης ὕλης εἰς τὸ <br class="lb"/>βάθος, ἱκανῶς ψυχρᾶς ὑπαρχούσης, ὡς κινδυνεύειν σβεσθῆναι
							<br class="lb"/>τὴν ἀρχὴν, οἷόν τι <span class="milestone">147</span>κᾀκτὸς συμβαίνει πολλάκις,
							ὅταν <br class="lb"/>ὕλην ἅμα τε πολλὴν καὶ δύσκαυστον ἐπιβάλλωμεν ἀθρόως <br class="lb"/>ὀλίγῳ πυρὶ,
							κινδυνεύει μὲν γὰρ αὐτίκα σβεσθῆναι, μὴ σβεσθὲν <br class="lb"/>δ’, ἀλλ’ <span class="milestone">294</span>ἀντισχὸν, ὑποτύφειν τε τὴν ὕλην ὀλίγον <br class="lb"/>ὕστερον ἄρξεται,
							καί τινα θερμασίαν γεννᾷν, τὰ μὲν πρῶτα <br class="lb"/>καπνώδη, προϊόντος δὲ τοῦ χρόνου καὶ
							φλογώδη, μέχρι περ <br class="lb"/>ἀκριβῶς κρατῆσαν τῆς ὕλης, καθαρὰν ἐργάζηται τὴν φλόγα.
							<br class="lb"/>τῆς γὰρ τοιαύτης φλογὸς οὐ καπνός ἐστι τὸ ἀποῤῥέον, ἀλλ’ 
<a class="pb" href="#pb384" id="pb384">[p. 384]</a>
 αἰθάλη τε
							καὶ λιγνύς ἐστιν, ἄμφω γὰρ ὀνομάζεται τὸ κατοπτηθὲν <br class="lb"/>τῆς ὕλης ἀνωφερὲς περίττωμα,
							καθάπερ γε τὸ κατωφερὲς <br class="lb"/>τέφρα τε καὶ σποδιὰ καλεῖται. ἀνάλογον δή μοι <br class="lb"/>νόει
							κᾀπὶ τῶν πυρετῶν, ὅταν ἐν ἀρχῇ παροξυσμοῦ πλῆθος <br class="lb"/>ὕλης ψυχρᾶς ἐπὶ τὴν καρδίαν
							ἀφίκηται, τὰ μὲν πρῶτα κίνδυνον <br class="lb"/>γίνεσθαι θανάτου, καὶ προδηλώσει τὸν κίνδυνον
							τοῦτον <br class="lb"/>ἡ ἐπὶ πλεῖστον εἰς ἀραιότητά τε καὶ βραδύτητα καὶ μικρότητα <br class="lb"/>τροπὴ τῶν
							σφυγμῶν. ἂν γὰρ ἐπιγένηται τούτοις <br class="lb"/>ἀμυδρότης ἀξιόλογος, αὐτίκα τεθνήξονται· μὴ
							γενομένης μέντοι <br class="lb"/>τῆς ἀμυδρότητος, ἀναμάχεται τὴν ἧτταν ταύτης ἡ φύσις,
							<br class="lb"/>ἐπεγείρει τε τὴν κίνησιν τῶν ἀρτηριῶν ἐπὶ τὸ μεῖζόν τε καὶ <br class="lb"/>θᾶττον καὶ
							πυκνότερον, ὥστε τὰς κινήσεις ἀμφοτέρας μὲν <br class="lb"/>γενέσθαι θάττονας, ἀλλ’ ἐπιφανέστερον
							τὴν τῆς συστολῆς, <br class="lb"/>καὶ παραυξάνεσθαί γε διὰ ταχέων αὐτὴν αἰσθητῶς, ἄχρις ἂν <br class="lb"/>ὁ
							παροξυσμὸς αὐξάνηται, τῷ χρόνῳ δ’ ὅταν ἐγκρατὲς τῆς <br class="lb"/>ὕλης γένηται τὸ θερμὸν, ἡ
							οἷον φλὸξ ἀνάπτεται. καὶ τοῦτ’ <br class="lb"/>ἔστιν ἡ ἀκμὴ τῶν παροξυσμῶν, τὸ μὲν αἰθαλῶδες
							περίττωμα <br class="lb"/>διά τε τῆς ἐκπνοῆς καὶ τῆς τῶν ἀρτηριῶν συστολῆς ἀποχεούσης <br class="lb"/>τῆς
							φύσεως, τὸ δ’ οἷον τεφρῶδες διὰ πάχους μὲν οὐ <br class="lb"/>δυναμένης ἐκκρίνειν ὁμοίως,
							αἰσθητοῖς δέ τισιν ἐξοχετευούσης ﻿
<a class="pb" href="#pb385" id="pb385">[p. 385]</a>
 πόροις. ἔστι δὲ τοῦτο κατὰ μὲν τὰ
							φλεγμαίνοντα μόρια τὸ <br class="lb"/>πῦον, ἐν δὲ τοῖς ἀγγείοις αὐτοῖς ὅπερ ἐν τοῖς οὔροις
							ὑφίσταται. <br class="lb"/>περὶ μὲν δὴ τούτων ἐν ταῖς περὶ τῶν πυρετῶν <br class="lb"/>πραγματείαις ἐπὶ
							πλεῖστον εἴρηται· τοὺς σφυγμοὺς δ’ , ὡς <br class="lb"/>ἔφαμεν, ἀναγκαῖόν ἐστι τὰς εἰρημένας
							τροπὰς ἐν ἑκάστῳ τε <br class="lb"/>καιρῷ τοῦ σύμπαντος ἔχειν παροξυσμοῦ, καὶ δὴ καὶ κατὰ
							<br class="lb"/>τὴν ἀρχὴν, ὡς ἐλέγομεν, οὐ κακῶς ἀποφήνασθαί τινας ἅπασαν <br class="lb"/>μεταβολὴν αὐτῶν
							ἐφ’ ἑκάτερα. πρὸς δὲ τὸ φυλάττειν <br class="lb"/>ἀκριβῶς τὰς εἰρημένας διαγνώσεις ἀσκητέον ἐστὶ
							διακρίνειν <br class="lb"/>ἁπάσας τὰς ἀπὸ τῶν ἄλλων προφάσεων ἀλλοιώσεις τῶν σφυγμῶν, <br class="lb"/>εἰς ἃς
							καίτοι φυλαττόμενος ὁ Ἀρχιγένης ἐμπίπτει πολλάκις, <br class="lb"/>ὥστε μακρολογεῖν τε ἅμα καὶ
							ταράττειν τὴν διδασκαλίαν <br class="lb"/>τοῖς ἰδίοις καὶ ἀχωρίστοις ἑκάστου τῶν καιρῶν
							γνωρίσμασι τὰ <br class="lb"/>συνακολουθοῦντα, πολλάκις ὁμοτίμως γράφων, καίτοι γ’ ἐν
							<br class="lb"/>ἐλαχίστῳ κεῖται μεθόδῳ ληφθέντα. τὴν μὲν γὰρ καθαρὰν <br class="lb"/>θερμότητα τῆς διαστολῆς
							ἡ κίνησις ἐνδείκνυται, τὴν δὲ οἷον <br class="lb"/>καπνώδη τῆς συστολῆς. αἱ δ’ ἄλλαι τῶν σφυγμῶν
							ἀλλοιώσεις <br class="lb"/>ἤτοι διὰ τὴν τῆς δυνάμεως ἢ τὴν τῶν ὀργάνων γίνονται 
<a class="pb" href="#pb386" id="pb386">[p. 386]</a>

							μεταβολήν. ἑκάτερον δὲ τούτων ἐπί τισιν ἑτέροις αἰτίοις <br class="lb"/>προηγουμένοις, ὧν τὰ
							πλεῖστα πάλιν ἐφ’ ἑτέροις προκατάρξασιν. <br class="lb"/>ὀνομαζέσθω γὰρ ἕνεκα σαφοῦς διδασκαλίας
							ὅσα μὲν <br class="lb"/>ἐκ τοῦ σώματος ὁρμᾶται τῶν ἀλλοιούντων αἰτίων ἤτοι τὴν <br class="lb"/>δύναμιν ἢ τὰ
							ὄργανα προηγούμενα· τούτων δ’ αὐτῶν <br class="lb"/>ἔστιν ἃ πάλιν ἔξωθεν ὄντα τοῦ σώματος αἴτια
							τῆς ἀλλοιώσεως <br class="lb"/>ἐγένετο προκατάρχοντα. λέλεκται δ’ ἡμῖν ἡ περὶ <br class="lb"/>ταῦτα μεθόδος
							ἅπασα δι’ ἑτέρας πραγματείας, ἣν περὶ τῶν <br class="lb"/>ἐν τοῖς σφυγμοῖς αἰτίων ἐπιγράφομεν.
							οὐδὲν οὖν θαυμαστόν <br class="lb"/>ἐστιν, εἰ ταῦτά τις ἅπαντα μνήμῃ πρόχειρα ποιησάμενος
							<br class="lb"/>ἀσκήσας τε διαγινώσκειν ἑτοίμως ἅπαντας τοὺς σφυγμοὺς <br class="lb"/>ἐπιστημονικῶς, ἐνίοτε
							τὰ προγεγονότα τῶν αἰτίων ἐπὶ τῶν <br class="lb"/>καμνόντων ἐξευρήσει. οὗτος μὲν οὖν ὁ λόγος
							ἐνταυθοῖ <br class="lb"/>τελευτάτω. </p>
                  </section>
                  <section id="body-1-3-8" class="div textpart chapter level4">
                    <p class="p autofirst">Περὶ δὲ τῆς κάθ’ ὑγρότητά τε καὶ ξηρότητα <br class="lb"/>δυσκρασίας αὐτῆς τε τῆς καρδίας καὶ
							προσέτι τῶν ἀρτηριῶν, <br class="lb"/>ἑκάστης τε <span class="milestone">295</span>καταμόνας
							ἁπασῶν τε κοινῶς, <br class="lb"/>ἐφεξῆς δίειμι. εἴρηται μὲν οὖν τινα καὶ περὶ τούτων ἔμπροσθεν,
								
<a class="pb" href="#pb387" id="pb387">[p. 387]</a>
 ἀλλ’ ἡ τοῦ λόγου τάξις ἰδίαν αὐτῶν ἀπαιτοῦσα <br class="lb"/>διδασκαλίαν ὡς
							οὐδενὸς εἰρημένου περανθήσεται. ποτὲ μὲν <br class="lb"/>οὖν ἡ καρδία ξηροτέρα γενομένη τοῦ κατὰ
							φύσιν ἁπάσας <br class="lb"/>ἑαυτῇ συναλλοιώσει τὰς ἀρτηρίας, ἐνίοτε δὲ καθ’ ἕν τι τοῦ <br class="lb"/>ζώου
							μόριον, ἢ καὶ πλείω συμβήσεται τοῦτο ταῖς ἀρτηρίαις. <br class="lb"/>ἔστι δὲ ὅτε τὴν ἐναντίαν μὲν
							ἕξουσι διάθεσιν, ὅσον <br class="lb"/>ἐφ’ ἑαυταῖς αἱ ἀρτηρίαι τῇ καρδίᾳ, δέξονται δὲ καὶ τὴν
							<br class="lb"/>παρ’ ἐκείνης, ὥστε συστῆναι μέσην τινὰ διάθεσιν αὐταῖς <br class="lb"/>ἐν ὑγρότητί τε καὶ
							ξηρότητι, ὥσπερ ἔμπροσθεν ἐπὶ τῆς <br class="lb"/>κατὰ θερμότητα καὶ ψυχρότητα δυσκρασίας
							ἐλέγομεν, αἴτια <br class="lb"/>δὲ προηγούμενα τὰ μὲν τὰς ἀρτηρίας ἀποφαίνοντα <br class="lb"/>ξηροτέρας,
							ὕδατα θειώδη καὶ στυπτηριώδη καὶ ἁπλῶς εἰπεῖν <br class="lb"/>ὅσα ξηραίνειν πέφυκεν, οὐχ ὕδατα
							μόνον, ἀλλὰ καὶ <br class="lb"/>φάρμακα πολυχρονίως ὁμιλήσαντα μορίῳ τινὶ τοῦ σώματος, <br class="lb"/>ἐν
							ᾧπερ ἂν ἡ τοιαύτη δυσκρασία κατὰ τὰς ἀρτηρίας <br class="lb"/>γενομένη τὸν σφυγμὸν αὐτὸν
							ἐργάσεται σκληρότερον. <br class="lb"/>οὐχ ἥκιστα δὲ κᾀν ταῖς πλείσταις τῶν ἀτροφιῶν αἵ τ’
							<br class="lb"/>ἀρτηρίαι τῶν ἀτροφούντων μορίων γίνονται ξηρότεραι καὶ 
<a class="pb" href="#pb388" id="pb388">[p. 388]</a>
 τὸν σφυγμὸν
							ἀποφαίνουσι σκληρότερον. ἐν αὐτῇ δὲ τῇ <br class="lb"/>καρδίᾳ τὴν κατὰ ξηρότητα δυσκρασίαν
							ἀποτελεῖ. καὶ ἡ <br class="lb"/>δίαιτα μὲν εἰ πολυχρόνιος ἐπὶ τὸ ξηρότερον ἀχθείη, καὶ
							<br class="lb"/>μέντοι καὶ τῶν φαρμάκων τῶν ξηραινόντων ἐδωδαί τε καὶ <br class="lb"/>πόσεις, ἐν οἷς ἐστι
							καὶ ὁ ἄκρατος οἶνος, ἔνδειά τε τροφῆς, <br class="lb"/>ἢ κατὰ ἄλλην τινὰ αἰτίαν, ἢ διὰ πάνδημον
							λιμὸν, <br class="lb"/>ἐνίοτε δὲ καὶ ποτὸν, ὡς ἐν ἀπλοίαις μακραῖς, ἔτι δὲ πόνων <br class="lb"/>ἀμετρία καὶ
							γῆρας καὶ φροντὶς καὶ λύπη καὶ ἀγρυπνία <br class="lb"/>πολυχρόνιος, οἵ θ’ ἑκτικοὶ πυρετοὶ, καὶ
							μάλισθ’ ὁ <br class="lb"/>μαρασμώδης. ταῦτ’ οὖν πάντα τὰ εἰρημένα καὶ κατὰ μόνας <br class="lb"/>γενόμενα
							καὶ σύνδυο καὶ τρία καὶ πλείονα συνιόντα <br class="lb"/>ξηροτέραν μὲν ἐργάζεται τὴν καρδίαν,
							σκληρότερον δὲ τοῦ <br class="lb"/>κατὰ φύσιν εἰς τοσοῦτον τὸν σφυγμὸν εἰς ὅσον ἂν ἡ <br class="lb"/>ξηρότης
							αὐξηθῇ. ὑγρᾶς δὲ δυσκρασίας αἴτια τά τε τοῖς <br class="lb"/>μορίοις ἐγγινόμενα πολυχρόνια τῶν
							οἰδημάτων καὶ οἱ λευκοφλεγματίαι <br class="lb"/>τῶν ὑδέρων, οἵ καὶ τὴν καρδίαν ἀλλοιοῦσι, καὶ
							<br class="lb"/>μέντοι καὶ τὰ τῶν κυρίων σπλάγχνων οἰδήματα, πάντα ταῦτα <br class="lb"/>τὰς μὲν ἀρτηρίας
							ὑγρὰς, ὥσπερ καὶ τὴν καρδίαν, τοὺς σφυγμοὺς <br class="lb"/>δὲ ἐργάζεται μαλακούς. αἴτια δὲ
							μαλακότητος σφυγμῶν 
<a class="pb" href="#pb389" id="pb389">[p. 389]</a>
 ἐστι μετρίας τε καὶ οὐχ ἱκανῶς ἐκδήλου καὶ τὰ
							τοιαῦτα, <br class="lb"/>ἐδωδαὶ πλείους ὑγραινόντων ἐδεσμάτων, ἀργία τε πολλὴ, <br class="lb"/>καὶ ὕπνοι
							μακροὶ, καὶ τὰ μετὰ τροφὴν λουτρά. τοῖς μὲν <br class="lb"/>οὖν σκληροῖς σφυγμοῖς ἐδείκνυτο
							πρόσθεν ἑπομένη ἡ μικρότης, <br class="lb"/>ὥσπερ τοῖς μαλακοῖς τὸ μέγεθος. αὐτοῖς δὲ τούτοις
							<br class="lb"/>πάλιν ἑπόμενα τάχος τε καὶ βραδύτης, ἔτι τε πυκνότης <br class="lb"/>καὶ ἀραιότης.
							ἐδείχθησαν δὲ καὶ τῶν ἄλλων αἰτίων <br class="lb"/>αἱ συζυγίαι. λέγω δ’ αἴτια νῦν τὰ πρῶτά τε καὶ
							οἷον <br class="lb"/>συνεκτικὰ τῆς τῶν σφυγμῶν γενέσεως, τὴν χρείαν τε <br class="lb"/>
							<span class="milestone">148</span>καὶ τὴν δύναμιν. ὥστε οὐδὲν ἔτι λείπει τῶν τῇ
							καρδίᾳ <br class="lb"/>συμβαινόντων ἐπὶ δυσκρασίᾳ. οὐ μὴν οὐδ’ ὄγκοι τινὲς <br class="lb"/>ἐν αὐτοῖς
							γίνονται τοὺς σφυγμοὺς ἀλλοιοῦντες εἰς <br class="lb"/>σκληρότητα, καθάπερ ἐφ’ ἑτέρων σπλάγχνων
							αἱ φλεγμοναί <br class="lb"/>τε καὶ οἱ σκίῤῥοι. φθάνει γὰρ ἀπολέσθαι τὸ ζῶον, συγκοπὲν <br class="lb"/>ἐπὶ
							τῇ τῶν τοιούτων ὄγκων γενέσει. πάντ’ οὖν εἴρηται <br class="lb"/>τὰ κατὰ τὴν καρδίαν, ὅσα τοὺς
							σφυγμοὺς ἀλλοιοῖ. <br class="lb"/>ὥστε κᾀμοὶ καιρὸς ἥκει καταπαύειν μὲν ἤδη τὸν ἐνεστῶτα
							<br class="lb"/>λόγον ἐν τῷδε, μεταβάντι δ’ ἐπὶ τὸν τέταρτον ἁπάντων <br class="lb"/>τῶν ἄλλων μορίων τῶν
							τοῦ σώματος ἐξηγήσασθαι 
<a class="pb" href="#pb390" id="pb390">[p. 390]</a>
 τὰς διαθέσεις, ὅσαι τε κατὰ δυσκρασίαν τινὰ
							γίνονται <br class="lb"/>καὶ ὅσαι δι’ ὄγκους παρὰ φύσιν, ὁποῖός τέ τις ἑκάστῃ <br class="lb"/>σφυγμὸς
							ἕπεται. </p>
                  </section>
                </section>
                <a class="pb" href="#pb391" id="pb391">[p. 391]</a>
                <section id="body-1-4" class="div textpart book level3">
                  <section id="body-1-4-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΠΡΟΓΝΩΣΕΩΣ <br class="lb"/>ΣΦΥΓΜΩΝ ΒΙΒΛΙΟΝ Δ.<a class="bookmark" href="#body-1-4-1"> §</a></h4>
                    <p class="p autofirst">Τέταρτος ἡμῖν οὗτος ὁ λόγος ἐστὶ τῆς διὰ <br class="lb"/>σφυγμῶν προγνώσεως, ἐν μὲν τοῖς πρώτοις
							δύο καθ’ ἕκαστον <br class="lb"/>σφυγμὸν προβληθέντα τὰς γεννώσας αὐτὸν ἐπισκεψαμένοις
							<br class="lb"/>διαθέσεις, ἐν δὲ τῷ τρίτῳ καθ’ ἑκάστην διάθεσιν τοὺς <br class="lb"/>οἰκείους σφυγμοὺς
							ἐξευροῦσιν. ἠρξάμεθα δ’ ἀπὸ τῶν τῇ καρδίᾳ <br class="lb"/>συμβαινόντων, ἐν οἷς εἰσι καὶ πυρετοὶ
							πάντες, ὡς ἐν τοῖς <br class="lb"/>ὑπὲρ αὐτῶν ἐπιδέδεικται λόγοις. ὅπερ οὖν ὑπόλοιπον ἔτι, τὰς
							<br class="lb"/>ἐν τοῖς ἄλλοις ἅπασι μορίοις τοῦ ζώου διαθέσεις, αἷς ἡ καρδία <br class="lb"/>συμπάσχουσα
							τοὺς σφυγμοὺς ἀλλοιοῖ, διέλθωμεν ἁπάσας 
<a class="pb" href="#pb392" id="pb392">[p. 392]</a>
 ἑξῆς, ὥσπερ καὶ τἄλλα πρόσθεν
							εἰς μέθοδον ἄγοντες. ἓν μὲν <br class="lb"/>δὴ τοῦτο μόνον ἁπασῶν αὐτῶν κοινὸν ἐπίστασθαι χρὴ, τὸ
							<br class="lb"/>μηδέποτε δύνασθαι τοὺς ἐν ὅλῳ τῷ ζώῳ σφυγμοὺς εἰς κοινὴν <br class="lb"/>ἀλλοίωσιν ἀχθῆναι,
							πρὶν τὴν καρδίαν συμπαθεῖν τῷ προτέρῳ <br class="lb"/>πεπονθότι μορίῳ, κατὰ μέρη δέ τινα τοῦ
							σώματος, ἀλλοιωθῆναί <br class="lb"/>τινας ἀρτηριῶν κινήσεις δύνασθαι, καὶ χωρὶς τοῦ πρὸς
							<br class="lb"/>τὴν καρδίαν ἐξικέσθαι τὴν βλάβην. ἐπὶ δὲ τούτῳ μνημονευομένῳ <br class="lb"/>πρώτας μὲν
							ἐπέλθωμεν ὅσαι τοῖς ἀναπνευστικοῖς ὀργάνοις <br class="lb"/>ἐγγίνονται διαθέσεις, εἶθ’ ἑξῆς ὅσαι
							τοῖς τροφικοῖς <br class="lb"/>ὀνομαζομένοις, εἶτ’ αὖθις ὅσαι τοῖς κατὰ κεφαλὴν, καὶ τελευταίας
							<br class="lb"/>ὅσαι τοῖς κατὰ κῶλα καὶ τὰ προφανῆ τοῦ ζώου <br class="lb"/>μέρη, κᾄπειθ’ ὅσαι τοῖς
							γεννητικοῖς. </p>
                  </section>
                  <section id="body-1-4-2" class="div textpart chapter level4">
                    <p class="p autofirst"><span class="milestone">297</span>Τὰ μὲν οὖν ἀναπνευστικὰ μόρια τοῦ <br class="lb"/>ζώου δύο
							ἐστὶ μόνα, πνεύμων καὶ θώραξ· τὰ δὲ τῆς τροφῆς <br class="lb"/>ὄργανα πολὺ πλείω δυοῖν, ἧπαρ καὶ
							γαστὴρ, ἔντερά τε καὶ <br class="lb"/>σπλὴν, οἱ νεφροὶ, καὶ αἱ κύστεις ἀμφότεραι, ταχίστην θ’
							<br class="lb"/>ἅμα καὶ μεγίστην ἁπάντων ἐπιφέρει τῇ καρδίᾳ τὴν βλάβην ὁ <br class="lb"/>πνεύμων. καὶ γὰρ τῇ
							θέσει πάντων ἔγγιστα καὶ τοῖς ἀγγείοις <br class="lb"/>αὐτῇ συγγενέστατος ὑπάρχει, καὶ σύῤῥους
							μεγίστοις στόμασιν 
<a class="pb" href="#pb393" id="pb393">[p. 393]</a>
 εἰς ἀμφοτέρας τὰς κοιλίας ἐστίν. εἰ γοῦν ἑαυτοῦ
							γένοιτό ποτε <br class="lb"/>θερμότερος, αὐτίκα καὶ τὴν καρδίαν θερμαίνει, κᾂν ᾖ ψυχρότερος,
							<br class="lb"/>οὐδὲ τοῦτ’ ἀναβάλλεται. τάς τε καθ’ ὑγρότητά τε <br class="lb"/>καὶ ξηρότητα δυσκρασίας οὐχ
							ὁμοίως μὲν ταῖς εἰρημέναις, <br class="lb"/>θᾶττον δ’ οὖν καὶ ταύτας ἁπάντων τῶν ἄλλων ὀργάνων
							ἐπιπέμπει <br class="lb"/>τῇ καρδίᾳ. καὶ τὰ πληθωρικὰ δ’ ἐν αὐτῷ νοσήματα, <br class="lb"/>καὶ μάλιστα ὅταν
							ἐρυσίπελας, ἢ φλεγμονὴ καταλάβῃ τὸ <br class="lb"/>σπλάγχνον, αὐτίκα τῆς καρδίας ἀλλοιοῖ τὰς
							ἐνεργείας. ὡσαύτως <br class="lb"/>δὲ καὶ ὅσα διὰ φλεγματικὸν ῥεῦμα συνίσταται παθήματα <br class="lb"/>κατ’
							αὐτὸν, εἰς συμπάθειαν ἐπισπᾶται τὴν καρδίαν. ἀλλ’ <br class="lb"/>ἀπὸ τῶν δυσκρασιῶν ἀρκτέον,
							ὅσαι ἄνευ ῥεύματος γίνονται, <br class="lb"/>καὶ πρώτην γ’ ἐξ αὐτῶν προχειριστέον ἐστὶ τὴν κατὰ
							θερμότητα. <br class="lb"/>τῷ τοίνυν πνεύμονι θερμανθέντι νοσωδῶς ἡ καρδία <br class="lb"/>συνθερμανθεῖσα
							τοὺς ἐπὶ τῇ χρείᾳ τῶν σφυγμῶν αὐξηθείσῃ <br class="lb"/>γιγνομένους ἐργάζεται σφυγμούς. εἰ δ’ ἐν
							πλέονι χρόνῳ <br class="lb"/>τοῦτο συμβαίνει, κίνδυνος αὐτῇ τὸν ἑκτικὸν ἀναδέξασθαι πυρετὸν,
							<br class="lb"/>οὗ τὰ γνωρίσματα πρόσθεν εἴρηται. ἡ μὲν δὴ τῶν <br class="lb"/>σφυγμῶν ἀλλοίωσις ἡ αὐτὴ
							γενήσεται τῆς καρδίας μόνης <br class="lb"/>αὐτῆς καθ’ ἑαυτὴν δυσκράτως ἐχούσης, ἐπί τε τῇ πρὸς
							τὸν 
<a class="pb" href="#pb394" id="pb394">[p. 394]</a>
 πνεύμονα συμπαθείᾳ. καὶ μέντοι καὶ ἡ τῆς ἀναπνοῆς ἰδέα <br class="lb"/>τὴν
							αὐτὴν ἕξει κατάστασιν, εἴθ’ ἡ καρδία μόνη τὴν πυρετώδη <br class="lb"/>πάθοι δυσκρασίαν, εἴτε τῷ
							πνεύμονι συμπάσχοι. πλέονος δ’ <br class="lb"/>αἰσθήσεται καύματος ἐν ἅπαντι τῷ κύτει τοῦ θώρακος
							ὁ διὰ <br class="lb"/>τὸν πνεύμονα πάσχων, ἐκπνεύσει τε θερμὸν ἱκανῶς, ὡς καὶ <br class="lb"/>διψήσει
							θατέρου μᾶλλον καὶ θερμοτέραν ἕξει τήν τε φάρυγγα <br class="lb"/>καὶ τὴν γλῶτταν, ὡς τὰ πολλὰ δὲ
							καὶ ξηροτέραν. εἰ δ’ ἐπὶ <br class="lb"/>πλέον ἥκοι τὸ κακὸν, χρωσθήσεται χρώματι μέλανι τὴν
							γλῶτταν <br class="lb"/>καὶ τραχεῖαν ἐσχάτως ἕξει. ψυχθέντος δὲ τοῦ πνεύμονος, <br class="lb"/>ἡ καρδία
							συμπάσχουσα κατ’ ἀρχὰς μὲν εἰς ἐκείνην ἄξει τοὺς <br class="lb"/>σφυγμοὺς τὴν ἀλλοίωσιν, ἣν
							ἔμπροσθεν ἐδείξαμεν ἐκλυομένης <br class="lb"/>τῆς χρείας συνίστασθαι, προϊόντος δὲ τοῦ χρόνου
							ψύξιν <br class="lb"/>ἑκτικὴν ἀναδεξαμένη, τοὺς ἐπὶ ταύτῃ κρατούσῃ λελεγμένους <br class="lb"/>γίγνεσθαι
							σφυγμοὺς ἀπεργάσεται. τὰ μὲν οὖν ἄλλα κοινὰ <br class="lb"/>τοῖς τε τὴν καρδίαν μόνην ἐψυγμένοις
							ἐστὶ καὶ τοῖς τὸν <br class="lb"/>πνεύμονα, συμπάσχει γὰρ ἐξ ἀνάγκης τὸ ἕτερον τῷ ἑτέρῳ.
							<br class="lb"/>πρόσεστι δ’ ἐξαίρετον οἷς ὁ πνεύμων ἔψυκται πρῶτος αἴσθησις <br class="lb"/>ψυχρᾶς τῆς
							ἀναπνοῆς. εἰ δὲ καὶ κατὰ ξηρότητα δύσκρατος <br class="lb"/>ὁ πνεύμων γένοιτο, κατ’ ἀρχὰς μὲν
							οὐδέν τι σαφὲς ἀλλοιώσει 
<a class="pb" href="#pb395" id="pb395">[p. 395]</a>
 τοὺς σφυγμοὺς, ἐν τῷ χρόνῳ δ’ ἄν ποτε
							σκληροτέρους ἐργάσεται, <br class="lb"/>τῆς καρδίας συμπαθούσης αὐτῷ. τούτοις ἡ φάρυγξ.
							<br class="lb"/>ἑτοίμως ξηραίνεται, καίτοι γ’ οὐ διψῶσιν. ἡ δὲ καθ’ ὑγρότητα <br class="lb"/>δυσκρασία
							πλαδαρὰν μὲν καὶ ἄδιψον ἐργάζεται τὴν φάρυγγα, <br class="lb"/>τῷ χρόνῳ δ’ ἀλλοιοῖ τοὺς σφυγμοὺς
							εἰς μαλακότητα. <br class="lb"/>τοιαῦται μὲν αἱ ἁπλαῖ δυσκρασίαι τοῦ πνεύμονος. αἱ σύνθετοι
							<br class="lb"/>δ’ ἐκ τούτων γνωριζέσθωσαν. ἐμοὶ γὰρ ἤδη καιρὸς ἐπὶ <br class="lb"/>θάτερον ἰέναι γένος, ὃ
							ῥευμάτων ἔγγονον ἔφην ὑπάρχειν. <br class="lb"/>ἔστι δ’ ἐν αὐτῷ κοινὸν μὲν ἁπάντων ἀνωμαλία τῶν
							σφυγμῶν, <br class="lb"/>ἔμφραξίς τε γὰρ ἑτοίμως καὶ σφήνωσις καὶ θλίψις τῶν κυριωτάτων
							<br class="lb"/>ἀρτηριῶν, ἐπὶ τοῖς τοιούτοις γίνεται ῥεύμασιν. οὐχ <br class="lb"/>ἧττον δὲ τούτων καὶ τὸ
							πρὸς τὴν δύναμιν πλῆθος, ὡς ἂν <br class="lb"/>ἐγγὺς οὕτω κειμένης τῆς καρδίας τῷ πνεύμονι, καὶ
							διὰ μεγάλων <br class="lb"/>στομάτων ἐχούσης τὴν σύῤῥοιαν. ἡ μὲν οὖν ἀνωμαλία <br class="lb"/>κοινὴ πάντων
							ῥευμάτων ὅσα κατασκήπτει τῷ πνεύμονι, τοῦ <br class="lb"/>μᾶλλόν τε καὶ ἧττον ἐν αὐτῇ παρά τε τὴν
							σύστασιν <br class="lb"/>καὶ τὸ ποσὸν τοῦ χυμοῦ γιγνομένου. ἐλάττων μὲν γὰρ <br class="lb"/>ἐπί τε τοῖς
							λεπτοῖς καὶ ὀλίγοις, ἀξιολογωτέρα δὲ ἐπί τε <br class="lb"/>τοῖς παχέσι καὶ γλίσχροις καὶ πολλοῖς
							ἀποτελεῖται ῥεύμασι, ﻿
<a class="pb" href="#pb396" id="pb396">[p. 396]</a>
 καὶ γὰρ ἐμφράττει ταῦτα καὶ θλίβει καὶ βαρύνει
								μᾶλ<span class="milestone">149</span>λον. <br class="lb"/>αἱ δ’ εἰς τὰς ἄλλας διαφορὰς τῶν
							σφυγμῶν ἀλλοιώσεις ἐπὶ <br class="lb"/>μὲν τοῖς θερμοτέροις ῥεύμασιν οἵας ἐπὶ πλήθει θερμασίας,
							<br class="lb"/>ἐπὶ δὲ τοῖς ψυχροτέροις οἵας ἐπ’ ἐνδείᾳ πρόσθεν ἔφαμεν <br class="lb"/>συνίστασθαι.
							σκληρότεροι δὲ γίνονται τῶν κατὰ φύσιν ἐπί <br class="lb"/>τε ταῖς ξηραῖς δυσκρασίαις καὶ τοῖς
							φλεγμονώδεσιν ὄγκοις ἢ <br class="lb"/>σκιῤῥώδεσι τοῦ πνεύμονος, ὥσπερ γε καὶ μαλακώτεροι διὰ
							<br class="lb"/>τὰς οἰδηματώδεις διαθέσεις. οὐ μὴν οὐδὲ τὸ τῆς ἀναπνοῆς <br class="lb"/>εἶδος ὅμοιον ἐπί τε
							ταῖς δυσκρασίαις ἐστὶ καὶ τοῖς ῥεύμασιν· <br class="lb"/>αἱ μὲν γὰρ ψυχραὶ δυσκρασίαι μικρὰν καὶ
							βραδεῖαν καὶ <br class="lb"/>ἀραιὰν ἐργάζονται τὴν ἀναπνοὴν, ὥσπερ καὶ τοὺς σφυγμούς. <br class="lb"/>τὰ μὲν
							δὴ ῥεύματα τὰ ψυχρὰ τοὺς μὲν σφυγμοὺς ὁμοίως ἀλλοιοῖ, <br class="lb"/>τὴν δ’ ἀναπνοὴν οὔτε μικρὰν
							οὔτε βραδεῖαν οὔτ’ <br class="lb"/>ἀραιὰν ἐργάζεται. διὰ γὰρ τὴν στενοχωρίαν ὀλίγου πνεύματος
							<br class="lb"/>ἐμπίπτοντος τῷ πνεύμονι, καὶ διὰ τοῦτο τῆς φύσεως <br class="lb"/>ἐλλιπῶς ἀπολαβούσης αὐτοῦ,
							συμβαίνει τὴν δευτέραν ἐνέργειαν <br class="lb"/>αὐτίκα τε καὶ ταχεῖαν ἅμα καὶ μεγάλην
							ἀποτελεῖσθαι, <br class="lb"/>καὶ μόναις ταύταις τῶν δυσπνοιῶν, ὡς κᾀν τῇ περὶ αὐτῶν <br class="lb"/>ἐδείχθη
							πραγματείᾳ, συμβέβηκεν ὑπεναντίως ἔχειν τῇ διαστολῇ <br class="lb"/>τοῦ θώρακος τὸ ποσὸν τῆς
							εἰσπνοῆς. μέγιστον μὲν 
<a class="pb" href="#pb397" id="pb397">[p. 397]</a>
 γὰρ ὁ θώραξ διαστέλλεται, πλεῖστον δ’ οὐκ
							εἰσπνεῖται, καθάπερ <br class="lb"/>ὅτ’ ἄφρακτος ὁ πνεύμων ὑπῆρχεν. ἡ μὲν οὖν ἰδέα τῆς
							<br class="lb"/>ἀναπνοῆς ὁμοία τοῖς ῥεύμασιν ἅπασιν ὑπάρχει. τὸ πνίγεσθαι <br class="lb"/>δ’ οὐχ ὁμοίως
							ἅπασιν, ἀλλὰ τοῖς θερμοῖς ἅπασι μᾶλλον <br class="lb"/>ἕπεται, ἐπειδὴ πλείονος τῆς εἰσπνοῆς ἡ
							φύσις δεῖται τηνικαῦτα. <br class="lb"/>διὰ δὲ τὰς δυσκρασίας μόνας οὐδεὶς ἕπεται κίνδυνος
							<br class="lb"/>πνίξεως. καὶ τοῖς σφυγμοῖς δ’ αὐτοῖς ἐγγίνεταί τις ἑτέρα <br class="lb"/>διαφορὰ παρὰ τὰς
							ἔμπροσθεν εἰρημένας ἐν τῷ τὸ ῥεῦμα <br class="lb"/>ποτὲ μὲν εἰς αὐτὰς μόνας ἐμπίπτειν τὰς
							τραχείας ἀρτηρίας, <br class="lb"/>ποτὲ δ’ εἰς τὰς λείας τε καὶ τὰς φλέβας, ἢ καὶ τὰς μεταξὺ
							<br class="lb"/>χώρας αὐτῶν ἁπάσας μεταλαμβάνειν. ἐπὶ μὲν γὰρ ταῖς τραχείαις <br class="lb"/>ἀρτηρίαις
							μόναις πληρωθείσαις οὐδεμία κατὰ σκληρότητα <br class="lb"/>γίνεται μεταβολὴ τοῖς σφυγμοῖς· ἐπὶ
							δὲ ταῖς λείαις αἱ <br class="lb"/>καθ’ ὅλον τὸ ζῶον ἀρτηρίαι τεινόμεναι σκληρότερον ἐργάζονται
							<br class="lb"/>τὸν σφυγμόν. τὰ δ’ οἰδήματα τοσοῦτον ἐνδεῖ τοῦ <br class="lb"/>σκληρύνειν αὐτὸν ὥστε καὶ
							μαλακώτερον ἀποτελεῖν, διαβρέχοντα <br class="lb"/>μὲν ἐν τῷ χρόνῳ τοὺς χιτῶνας τῶν ἀρτηριῶν,
							τάσιν δ’ <br class="lb"/>οὐδεμίαν ἐργαζόμενα, καθάπερ ἐπὶ τῶν φλεγμονωδῶν τε καὶ <br class="lb"/>σκιῤῥωδῶν
							ὄγκων ἔχει. μὴ τοίνυν ὀνόματα ζήτει ἀκούειν ἔτι 
<a class="pb" href="#pb398" id="pb398">[p. 398]</a>
 περιπνευμονιῶν, ἢ
							ἀσθμάτων, ἢ πνευμονωδῶν παθῶν, μεμαθηκὼς <br class="lb"/>τὰς διαθέσεις τοῦ πνεύμονος. ὅτι γὰρ ἡ
							διὰ τῶν <br class="lb"/>ὀνομάτων διδασκαλία πρώτην μὲν ἔχει τὴν περὶ τὸ σημαινόμενον
							<br class="lb"/>ἀμφισβήτησιν, δευτέραν δὲ τὴν τοῦ ἀριθμοῦ τῶν νοσημάτων <br class="lb"/>ἔννοιαν, ἐν πολλαῖς
							πολλάκις ἐπιδέδεικται <br class="lb"/>πραγματείαις. </p>
                  </section>
                  <section id="body-1-4-3" class="div textpart chapter level4">
                    <p class="p autofirst">Ἀλλ’ ἐπὶ τὰ τοῦ θώρακος ἰέναι καιρὸς ἤδη <br class="lb"/>νοσήματα κατὰ τὴν αὐτὴν μέθοδον. αἱ μὲν
							δὴ δυσκρασίαι <br class="lb"/>τὰς αὐτὰς <span class="milestone">299</span>ἀλλοιώσεις ἐργάζονται
							ταῖς ὀλίγον ἔμπροσθεν <br class="lb"/>ἐπὶ τοῦ πνεύμονος εἰρημέναις. οἱ δ’ ὄγκοι κατά τε τὴν
							ποσότητα <br class="lb"/>καὶ τὴν ἰδέαν ἑκάστου τῶν ἐργασαμένων αὐτοὺς χυμῶν. <br class="lb"/>διαλλάξουσι δὲ
							τῷ θᾶττον μὲν καὶ μᾶλλον τῷ πνεύμονι συμπάσχειν <br class="lb"/>τὴν καρδίαν, ἧττον δὲ καὶ
							βραδύτερον τῷ θώρακι. <br class="lb"/>διαλλάξουσι δὲ κᾀν τῷ ποτὲ μὲν νῦν εἶναι τὸ πάσχον μέρος
							<br class="lb"/>τοῦ θώρακος, ποτὲ δὲ τὸν ὑπεζωκότα τὰς πλευρὰς χιτῶνα. <br class="lb"/>πλείων γὰρ ἡ τάσις
							ἐπὶ τοῖς σκληροῖς καὶ πυκνοῖς μέρεσιν εἰς <br class="lb"/>ὄγκον ἀρθεῖσιν, καὶ διὰ τοῦτο καὶ οἱ
							πλευριτικοὶ τῶν περιπνευμονικῶν <br class="lb"/>ἀεὶ σκληρότερον ἔχουσι τὸν σφυγμόν. ὁμαλὸς δὲ
							<br class="lb"/>τοὐπίπαν ἐπὶ τοῖς κατὰ τὰς πλευρὰς ὄγκοις ὁ σφυγμὸς, οὐχ 
<a class="pb" href="#pb399" id="pb399">[p. 399]</a>
 ὥσπερ ἐπὶ
							τοῖς κατὰ τὸν πνεύμονα παντοίως ἀνώμαλος. οὔτε <br class="lb"/>γὰρ διὰ μεγάλων ἀγγείων οὔτ’ ἐγγὺς
							τῆς καρδίας ἡ κοινωνία <br class="lb"/>τῷ θώρακι πρὸς αὐτήν ἐστι. περὶ δὲ τῆς κατὰ τὴν δύσπνοιαν
							<br class="lb"/>ἰδέας οὐδὲν ἐν τῷδε τῷ λόγῳ δέομαι λέγειν, ὥσπερ ἐπὶ <br class="lb"/>πνεύμονος ἐδεήθην
							διακρῖναι. ποτὲ μὲν ἡ καρδία πρώτη πάσχει, <br class="lb"/>ποτὲ δὲ ὁ πνεύμων. ἑτοίμη γὰρ ἡ
							διάγνωσις ἐπὶ τῷ <br class="lb"/>θώρακι πάσχοντι. </p>
                  </section>
                  <section id="body-1-4-4" class="div textpart chapter level4">
                    <p class="p autofirst">Ἥπατος δὲ νοσοῦντος ἀλλοιοῦνται σφυγμοὶ <br class="lb"/>κατὰ μὲν τὰς δυσκρασίας ὡς ἔμπροσθεν
							εἴρηται, κατὰ δὲ <br class="lb"/>τοὺς παρὰ φύσιν ὄγκους, ἀνάλογον μέν πως κᾀν τούτοις, <br class="lb"/>ἀλλ’
							ἧττον ἐπὶ ταῖς φλεγμοναῖς γίνονται σκληροὶ τῶν ἐπὶ <br class="lb"/>θώρακι τοσοῦτον ὅσον τῶν ἐπὶ
							πνεύμονι μᾶλλον. οὐδέποτε <br class="lb"/>δ’ οὔτ’ ἐπὶ θώρακος οὔτ’ ἐφ’ ἥπατος ὄγκῳ μαλακὸς ὁ
							<br class="lb"/>σφυγμὸς γίνεται, διότι μηδ’ ἐπιγίνεταί ποτε τοῖς ὀργάνοις <br class="lb"/>τούτοις οἴδημα
							φλεγματικόν. ὁ μὲν γὰρ θώραξ πυκνότερος <br class="lb"/>ἢ ὥστε δέξασθαι τοιοῦτον ῥεῦμα, τὸ δ’
							ἧπαρ οὐ πυκνότερον <br class="lb"/>μόνον, ἀλλὰ καὶ τῇ συμφύτῳ δυνάμει ῥᾳδίως ἀλλοιοῖ <br class="lb"/>τὸ
							φλέγμα, συμπάσχει δ’ ἑτοιμότερον ἡ καρδία τῷ ἥπατι, 
<a class="pb" href="#pb400" id="pb400">[p. 400]</a>
 καίτοι ποῤῥώτερον
							τοῦ θώρακος κειμένῳ, διὰ τὴν τῆς κοίλης <br class="lb"/>φλεβὸς κοινωνίαν. </p>
                  </section>
                  <section id="body-1-4-5" class="div textpart chapter level4">
                    <p class="p autofirst">Συμπάσχει δὲ καὶ τῷ διαφράγματι μᾶλλον <br class="lb"/>τῶν ἄλλων ἁπάντων τοῦ θώρακος μερῶν, ὅτι
							παρ’ αὐτῆς <br class="lb"/>τῆς κοίλης αἱ φλέβες τούτῳ. τάσιν δ’ οὐδὲν οὕτω μόριον <br class="lb"/>ἄλλο ταῖς
							ἀρτηρίαις ἐργάζεται, καὶ μάλιστα ὅταν αὐτὸ τὸ <br class="lb"/>νευρῶδες αὐτοῦ πάθοι. εἰ μὲν οὖν
							ὑπὸ τῶν ἐν αὐτῷ περιττωμάτων <br class="lb"/>διατείνοιτο, χωρὶς πυρετῶν, ὀδύνη τε καὶ δύσπνοια
							<br class="lb"/>τό γε κατ’ ἀρχὰς ἐπιγίνεται. προϊόντος δὲ τοῦ χρόνου πυρέττουσι <br class="lb"/>σηπομένων
							τῶν περιττωμάτων. εἰ δὲ ἐκ ῥεύματος εἰς <br class="lb"/>αὐτὸ κατασκήψαντος, εἶναι μὲν χρὴ τοῦτο
							πάντως ἤτοι χολῆς <br class="lb"/>ξανθῆς ἢ αἵματος θερμοῦ καὶ λεπτοῦ, παχὺ γὰρ αἷμα <br class="lb"/>καὶ
							φλέγμα γλίσχρον οὐκ ἄν ποτε δέξαιτο διὰ πυκνότητα. <br class="lb"/>παραφρονήσουσι δ’ ἐξ ἀνάγκης,
							ἕξουσί τε τὸν σφυγμὸν ἱκανῶς <br class="lb"/>σκληρὸν, καὶ διὰ τοῦτο καὶ μικρόν. ὅτι δ’ ἄμφω γε
							<br class="lb"/>ταῦτα καὶ ἡ θερμασία πολλὴ, διὰ τοῦτο καὶ πυκνότατος. <br class="lb"/>ὁ δ’ ἄνευ πυρετοῦ
							σφυγμὸς ἐπὶ διαφράγματι δυσπραγοῦντι <br class="lb"/>σκληρὸς μὲν γίνεται καὶ μικρὸς, οὐ μὴν
							πυκνός γε ἐπιπλέον <br class="lb"/>ἀλλ’ ἤτοι βραχύ τι παντάπασιν ἢ οὐδ’ ὅλως εἰς τοιαύτην ﻿
<a class="pb" href="#pb401" id="pb401">[p. 401]</a>
 ἀφικνεῖται μεταβολήν. ἀνάλογον δὲ τοῖς ἐπὶ τῷ νευρώδει τοῦ
							<br class="lb"/>διαφράγματος ἕπεται πάντα ταῖς μεγάλαις πλευρίτισιν, ὅτι <br class="lb"/>καὶ ὁ ὑπεζωκὼς τὰς
							πλευρὰς χιτὼν πλείστων τε νεύρων μετέχει <br class="lb"/>καὶ συνῆπται ταῖς φρεσὶ καὶ τοῖς τὸν
							θώρακα διαφράττουσιν <br class="lb"/>ὑμέσι, δι’ ὧν κατὰ συνέχειαν ἐγγὺς τῆς καρδίας ἀφικνεῖται.
							<br class="lb"/>καὶ μέγιστον δὴ τοῦτ’ ἔστι γνώρισμα πλευρίτιδος <br class="lb"/>ὀλεθρίας, εἰ σκληρὸς ἱκανῶς
							ὁ σφυγμὸς γένοιτο, <span class="milestone">300</span>καὶ <br class="lb"/>διὰ τοῦτο καὶ μικρὸς
							καὶ δι’ ἄμφω τε ταῦτα καὶ τὴν θερμότητα <br class="lb"/>πυκνότατος. οὐδεὶς ἐσώθη πλευριτικὸς ἐπὶ
							τοιούτῳ <br class="lb"/>σφυγμῷ. παραπαίουσι δ’ ἧττον οὗτοι τῶν τὸ διάφραγμα <br class="lb"/>φλεγμαινόντων.
							ἐγγυτέρα γάρ ἐστι τῆς ἀρχῆς ἡ τῶν τοῦ διαφράγματος <br class="lb"/>νεύρων ἔκφυσις. ἀλλ’ οὐ χρὴ
							μηκύνειν ἐν ταῖς ἄλλαις <br class="lb"/>διαγνώσεσι περὶ σφυγμῶν προθεμένους λέγειν. ἐν γὰρ
							<br class="lb"/>τοῖς τῶν πεπονθότων τόπων ὑπομνήμασιν ἐπιπλέον ὑπὲρ <br class="lb"/>τῶν τοιούτων διῄρηται.
						</p>
                  </section>
                  <section id="body-1-4-6" class="div textpart chapter level4">
                    <p class="p autofirst">Γαστὴρ δὲ κακοπραγοῦσα κατὰ δυσκρασίαν <br class="lb"/>μὲν ἀνάλογον τοῖς προειρημένοις ἀλλοιώσει
								<span class="milestone">150</span>σφυγμοὺς, <br class="lb"/>δι’ ὄγκον δέ τινα κατὰ μὲν τὸν
							πυθμένα συμβάντα <br class="lb"/>τοῖς ἄλλοις ἀνάλογον· εἰ δ’ ἐν τῷ στόματι γένοιτο, 
<a class="pb" href="#pb402" id="pb402">[p. 402]</a>

							σκληρότερος ὁ σφυγμὸς ἔσται διὰ τὸ πλῆθος τῶν νεύρων, οὐ <br class="lb"/>μὴν οὕτω γε σκληρὸς ὡς
							ἐπὶ διαφράγματι. παμπόλλῳ γὰρ <br class="lb"/>ἀπολείπεται τοῦδε, καίτοι γ’ οὐκ ἀπολειπομένου τοῦ
							μορίου <br class="lb"/>τῷ μεγέθει τῶν νεύρων. ἀλλὰ διὰ μὲν ταῦτα τὰ νεῦρα τὸ <br class="lb"/>περιττὸν τῆς
							αἰσθήσεως ἔχει· μαλακὰ γάρ ἐστι καὶ μεγάλα <br class="lb"/>καὶ ἀπ’ αὐτῆς ἐκπέφυκε τῆς ἀρχῆς· διὰ
							δὲ τὸ τῆς τοῦ σώματος <br class="lb"/>οὐσίας σαρκοειδὲς ἀπολείπεται σκληρότητι τοῦ θ’ ὑπεζωκότος
							<br class="lb"/>καὶ τῶν φρενῶν. σύντονα γὰρ ἐκεῖνα τὰ μόρια καὶ <br class="lb"/>σκληρὰ καὶ πυκνὰ, διὸ καὶ
							τείνεται μᾶλλον εἰς ὄγκον αἰρόμενα. <br class="lb"/>καὶ τὰ νεῦρα δ’ αὐτῶν ὁμοίως αὐτοῖς τοῖς
							ὀργάνοις <br class="lb"/>σκληρὰ καὶ σύντονα, τὰ δὲ τῆς γαστρὸς, ὡς εἴρηται, μαλακά. <br class="lb"/>ταῦτά
							τοι σκληρότατοι μὲν ἐπὶ διαφράγματι καὶ ὑπεζωκότι, <br class="lb"/>καὶ διὰ τοῦτο καὶ μικροὶ
							γίνονται σφυγμοὶ, καὶ εἰ θερμασία <br class="lb"/>τις αὐτοῖς συνείη, καθάπερ ἐν φλεγμοναῖς τε καὶ
							πυρετοῖς, <br class="lb"/>εὐθὺς καὶ πυκνότατοι. κατὰ δὲ τὸ τῆς γαστρὸς στόμα σκληρὸς <br class="lb"/>μὲν
							οὐδέποθ’ οὕτως ὁ σφυγμὸς, ὅτι μήτ’ αὐτὰ τὰ νεῦρα <br class="lb"/>μήτε τὸ μόριον σύντονον, μικροὶ
							μέντοι καὶ πυκνοὶ πολλάκις <br class="lb"/>ἐπὶ τῷ περιττῷ τῆς αἰσθήσεως, ὅτι τάχιστα καμνούσης
								
<a class="pb" href="#pb403" id="pb403">[p. 403]</a>
 τε καὶ καταλυομένης τὴν δυνάμεως. ἐμάθομεν γὰρ ὁποίους <br class="lb"/>ἄλγημα,
							καὶ μάλιστα τὸ τῆς δυνάμεως ἁπτόμενον ἐργάζεται <br class="lb"/>τοὺς σφυγμούς. ὥσπερ δ’ ἐπὶ τοῖς
							ἀλγήμασι τοῖς κατὰ τὸ <br class="lb"/>στόμα τῆς γαστρὸς ἡ δύναμις τάχιστα κάμνει, κατὰ τὸν αὐτὸν
							<br class="lb"/>λόγον οὐκ ἀνέχεται πλήθους οὐδ’ ἐπ’ ὀλίγον, ἀλλὰ βαρύνεταί <br class="lb"/>τε καὶ κάμνει,
							καὶ τοὺς σφυγμοὺς ἀνωμάλους ἐργάζεται. <br class="lb"/>λέλεκται δ’ ἐν τοῖς ἔμπροσθεν ὁποῖοι
							σφυγμοὶ γίνονται βαρυνομένης <br class="lb"/>δυνάμεως ὑπὸ πλήθους ὕλης, ὥσπερ γε καὶ οἷοί τινες
							<br class="lb"/>αῤῥωστούσης. ἀμφοτέρας οὖν τὰς βλάβας τῆς δυνάμεως ἑπομένας <br class="lb"/>ἔχον τὸ στόμα
							τῆς γαστρὸς εὐλόγως ἐργάζεται τοὺς <br class="lb"/>σφυγμοὺς ἐνίοτε μὲν ἀμυδροὺς καὶ μικροὺς καὶ
							πυκνοὺς, <br class="lb"/>ἐνίοτε δὲ ἀνωμάλους, ἔν τε τοῖς εἰρημένοις τρισὶ γένεσι καὶ <br class="lb"/>προσέτι
							τῷ κατὰ τάχος τε καὶ βραδύτητα. </p>
                  </section>
                  <section id="body-1-4-7" class="div textpart chapter level4">
                    <p class="p autofirst">Καὶ τοίνυν οὐδὲν ἔτι χαλεπὸν οὐδὲ ἐπὶ <br class="lb"/>τῶν ὑπολοίπων ὀργάνων τῆς τροφῆς
							ἐξευρίσκειν τὰς τροπὰς <br class="lb"/>τῶν σφυγμῶν εἰς τὰ προειρημένα σύμπαντα καθάπερ εἰς
							<br class="lb"/>στοιχεῖα βλέποντας, ὡς μηδὲν αὐτῶν ἄσκοπον παραλιπεῖν. <br class="lb"/>ὅσα μὲν γὰρ ἐγγυτέρω
							τε τῆς καρδίας ἐστὶ καὶ διὰ μεγάλων <br class="lb"/>ἀγγείων κοινωνεῖ, θᾶττόν τε καὶ μᾶλλον αὐτὴν
							εἰς συμπάθειαν 
<a class="pb" href="#pb404" id="pb404">[p. 404]</a>
 ἄξει· ὅσα δ’ ἀπωτέρω τε καὶ διὰ μικρῶν, ἧττόν τε καὶ
							<br class="lb"/>βραδύτερον. οὕτως δὲ καὶ ὅσα μέν ἐστι <span class="milestone">301</span>σκληρὰ
							καὶ <br class="lb"/>σύντονα καὶ νεύρων πλείστων μετέχει σκληρῶν, ἑτοίμως <br class="lb"/>ταῦτα τοὺς σφυγμοὺς
							ἐργάζεται σκληροὺς, ὅσα δὲ ἐναντία, <br class="lb"/>μαλακούς. ὅσα δ’ αἰσθητικὰ, βλάψει τὴν
							δύναμιν ἑκατέραν <br class="lb"/>τὴν βλάβην. ὥστε οὐδὲν χαλεπὸν ἐξευρεῖν αὐτόν τινα καθ’
							<br class="lb"/>αὑτὸν ἕκαστον τῶν μορίων, ὁποῖόν τινα τὸν σφυγμὸν ἐργάζεται <br class="lb"/>καθ’ ἕκαστον
							πάθος, οἷον αὐτίκα κύστις καὶ μήτρα <br class="lb"/>τῇ θέσει μὲν οὐδὲν ἀλλήλων διαφέρουσι,
							σκληροτέρα δ’ <br class="lb"/>ἐστὶ καὶ νευρωδεστέρα ἡ κύστις· ὥστε καὶ τοὺς σφυγμοὺς
							<br class="lb"/>φλεγμαίνουσα μᾶλλον τῆς μήτρας ἐργάζεται σκληροὺς, ἀλλοιώσει <br class="lb"/>δὲ θᾶττόν τε
							καὶ μᾶλλον αὐτοὺς εἰς μέγεθός τε καὶ <br class="lb"/>μικρότητα καὶ τὰς ἄλλας διαφορὰς ἡ μήτρα.
							μείζους τε <br class="lb"/>γὰρ ἀρτηρίας ἔχει καὶ φλέβας καὶ πολὺ πρότερον ἀποφυομένας <br class="lb"/>τῶν
							κατὰ ῥάχιν ἀγγείων τῶν μεγάλων ἤπερ αἱ εἰς τὴν <br class="lb"/>κύστιν ἥκουσαι. τὰ δὲ τῆς ὀδύνης
							ἀμφοτέροις τοῖς ὀργάνοις, <br class="lb"/>ὅσον μὲν ἐπὶ τῷ νευρῷ ἐξ ἴσου μετέχειν, ὡσαύτως, ὅσον
							δ’ <br class="lb"/>ἐπὶ τῷ πυκνότερον καὶ σκληρότερον εἶναι τὸ τῆς κυστέως <br class="lb"/>σῶμα, μείζους ἐν
							τούτῳ. τὰ γὰρ ἐν πυκνοτέροις σώμασιν 
<a class="pb" href="#pb405" id="pb405">[p. 405]</a>
 ἐμφραττόμενά τε καὶ σφηνούμενα τῶν·
							ὑγρῶν ὀδυνηρότερα <br class="lb"/>τῶν ἐν ἀραιοτέροις τέ ἐστι καὶ μαλακοῖς, ὡς ἂν βιαιοτέραν
							<br class="lb"/>ποιούμενα τὴν τάσιν, ᾗ τὸ τῆς ὀδύνης εἵπετο μέγεθος. <br class="lb"/>οὕτως μὲν οὖν χρὴ
							μεθόδῳ ζητεῖν ἁπάσας τῶν μορίων τὰς <br class="lb"/>διαφοράς. </p>
                  </section>
                  <section id="body-1-4-8" class="div textpart chapter level4">
                    <p class="p autofirst">Ἀλλ’ ἐγὼ γυμνασίας ἕνεκα καὶ τὰς τῶν <br class="lb"/>ἄλλων ἔπειμι τῶν ἐκτὸς βουβώνων τε καὶ
							μασχαλῶν, ἐπειδὴ <br class="lb"/>καὶ τούτοις ἔστι μέν τι παρὰ τὰ πρόσθεν εἰρημένα σύμπαντα
							<br class="lb"/>διάφορον, ὥσπερ καὶ πρὸς ἄλληλα κατὰ μέρος, ἔστι <br class="lb"/>δέ τι καὶ κοινὸν, ἀλλήλοις
							τε καὶ τοῖς προειρημένοις. τὸ μὲν <br class="lb"/>δὴ πόῤῥω τῆς καρδίας εἶναι κοινὸν ἀμφοῖν ἐστι
							καὶ μᾶλλον <br class="lb"/>τοῖς κάτω· διαφέρει δ’ ἀλλήλων ταῖς οὐσίαις τε καὶ ταῖς
							<br class="lb"/>ἐνεργείαις, ὥσπερ γε κοινόν τι πρὸς ἄλληλα καὶ τὰ πρόσθεν <br class="lb"/>εἰρημένα σύμπαντα
							κέκτηται κατὰ τὰς προειρημένας ἁπάσας <br class="lb"/>διαφοράς. ἔστι γάρ τοι καὶ τούτων αὐτῶν τὰ
							μὲν σκληρότερά <br class="lb"/>τε καὶ πυκνότερα, τὰ δ’ ἀραιότερά τε καὶ μαλακώτερα, <br class="lb"/>καὶ τὰ
							μὲν πλειόνων τε καὶ μειζόνων, τὰ δ’ ἐλαττόνων τε καὶ <br class="lb"/>μικροτέρων ἀγγείων τε καὶ
							νεύρων μετέσχηκε, καὶ τὰ μὲν ﻿
<a class="pb" href="#pb406" id="pb406">[p. 406]</a>
 αἰσθητικώτερα τετύχηκεν ὄντα, τὰ δ’
							ἀναισθητικώτερα. τὴν <br class="lb"/>δ’ ἐν ταῖς ἐνεργείαις αὐτῶν διαφορὰν οὐδεὶς ἀγνοεῖ, καὶ
							μάλιστα <br class="lb"/>τῶν ἄνω μασχαλῶν. σκέλη μὲν γὰρ καὶ χεῖρες ἐνεργειῶν <br class="lb"/>ἕνεκα
							προαιρετικῶν ἐγένοντο, παραπλησίων ἀλλήλαις <br class="lb"/>κατὰ γένος. ὀφθαλμοὶ δὲ καὶ ὦτα καὶ
							γλῶττα μήνιγγές τε <br class="lb"/>καὶ αὐτὸς ὁ ἐγκέφαλος, ὅσα τε κατὰ τὸν τράχηλόν ἐστι μόρια,
							<br class="lb"/>πολὺ δή τι ταῖς ἐνεργείαις διαφέρει τῶν κατὰ τὰ κῶλα μορίων. <br class="lb"/>ἕπεσθαι τοίνυν
							εἰκὸς ἑκάστῳ συμπτωμάτων οἰκείαν <br class="lb"/>ἰδέαν, οὐχ ὁμοίως ἀλλοιοῦσαν τοὺς σφυγμούς· οἷον
							αὐτίκα, <br class="lb"/>καίτοι γ’ ἐν τούτῳ κειμένων ἐγκεφάλου τε μηνίγγων ἅπασι <br class="lb"/>τοῖς κατὰ
							τὴν κεφαλὴν, ἐπὶ μὲν ταῖς τούτων φλεγμοναῖς ἐξ <br class="lb"/>ἀνάγκης πυρέττουσί τε καὶ
							παραφρονοῦσιν, ἐπὶ δὲ ταῖς τῶν <br class="lb"/>ἄλλων οὐκ ἐξ ἀνάγκης. αἱ γοῦν τῶν κροταφιτῶν μυῶν
							φλεγμοναὶ <br class="lb"/>καὶ πυρετοὺς καὶ παραφροσύνας καὶ σπασμοὺς καὶ κάρους <br class="lb"/>ἐπιφέρουσι
							πολλάκις, ὁπόταν μεγάλαι γενηθῶσιν, οὔτ’ <br class="lb"/>ἐξ ἅπαντος οὔθ’ ὅταν μικραὶ τύχωσιν
							οὖσαι, τὰ τοιαῦτα <br class="lb"/>συμπτώματα φέρουσιν. ὁ δ’ ἐγκέφαλος αὐτὸς, ὁπόταν εἰς
							<br class="lb"/>δυσκρασίαν ἐμπέσῃ νοσώδη, τὸ τῆς δυσκρασίας οἰκεῖον ἐξ <br class="lb"/>ἀνάγκης ἐπιφέρει
							σύμπτωμα, κατὰ μὲν τὰς ἀμέτρους θερμασίας, 
<a class="pb" href="#pb407" id="pb407">[p. 407]</a>
 εἰ μὲν αὐταὶ μόναι καθ’ αὑτάς
							ποτε γένοιτο, παραφροσύνη· <br class="lb"/>εἰ δὲ μετὰ ξηρότητος, ἅμα ταῖς ἀγρυπνίαις. οἰκεῖον
							<br class="lb"/>γὰρ ξηρότητι τὸ σύμπτωμα τοῦτο, καθάπερ γε καὶ <br class="lb"/>ὑγρότητι, βαθὺς ὕπνος, ἢ
							κῶμα. <span class="milestone">302</span>τῆς ψύξεως δ’ αὐτοῦ <br class="lb"/>σύμπτωμά ἐστιν
							ἀχώριστον ἡ καλουμένη μώρωσις. εἰ <br class="lb"/>δὲ σὺν ὑγρότητι γένοιτο, βαθεῖα τοῖς τοιούτοις
							ἕπεται καταφορά. <br class="lb"/>πολλῷ δὲ τοῦ κατὰ φύσιν ὑγρότερός τε καὶ θερμότερος
							<br class="lb"/>ἀποτελεσθεὶς τὴν σὺν ἀγρυπνίᾳ τε καὶ παραφροσύνῃ φέρει <br class="lb"/>καταφοράν. εἴρηται δὲ
							αὐτῆς ἡ ἰδέα πᾶσα καθ’ ἕτερον <br class="lb"/>γράμμα τὸ περὶ τοῦ παρ’ Ἱπποκράτους κώματος. ἰσχυρὰ
							δὲ <br class="lb"/>ψύξις ἐγκεφάλου μετὰ ξηρότητος γινομένη ἀκινησίαν μὲν <br class="lb"/>ἐπάγει τοῦ σώματος
							σύμπαντος, οὐ μὴν κωματώδεις εἰσὶν, <br class="lb"/>ἀλλ’ ἀνεῳγόσι τοῖς ὀφθαλμοῖς ἀσκαρδαμυκτὶ
							βλέπουσιν. οἱ <br class="lb"/>σφυγμοὶ δ’, ὧν ἕνεκεν εἴρηται ταῦτα, θερμοῦ μὲν ἱκανῶς ἐγκεφάλου
							<br class="lb"/>χωρὶς ξηρότητος, ἐν μὲν τῇ συστάσει τῆς ἀρτηρίας <br class="lb"/>σύμμετροί τε καὶ τοῖς κατὰ
							φύσιν ὅμοιοι, μεγέθει δ’ ὑπερβάλλοντες <br class="lb"/>καὶ τάχει καὶ πυκνότητι τοσοῦτον ὅσον ἂν <br class="lb"/>
							<span class="milestone">151</span>ἡ νοσώδης θερμότης ὑπὲρ τὴν κατὰ φύσιν ᾖ. εἰ δὲ μὴ
								
<a class="pb" href="#pb408" id="pb408">[p. 408]</a>
 μόνον εἴη θερμότερος, ἀλλὰ καὶ ξηρότερος νοσωδῶς, εὐθὺς <br class="lb"/>μὲν δήπου
							καὶ ἡ διεζωκυῖα μήνιγξ αὐτὴν, ἡ λεπτὴ, παραπλησίως <br class="lb"/>διακείσεται. σὺν αὐτῇ δὲ καὶ
							τὰ νεῦρα σύμπαντα, <br class="lb"/>καὶ ἐκεῖνα καὶ αἱ ἀρτηρίαι, σκληρότερον ἔχουσι τὸν σφυγμὸν,
							<br class="lb"/>ὅτι τε τείνονται τὸν χιτῶνα καὶ ξηραίνονται. δέδεικται γὰρ <br class="lb"/>ἑτέρωθι περὶ τῆς
							τῶν ἀρχῶν συμπαθείας. εἰ δ’ ἐκ χολώδους <br class="lb"/>χυμοῦ πλεονεξίας εἰς θερμὴν καὶ ξηρὰν
							ἀχθείη διάθεσιν ὁ <br class="lb"/>ἐγκέφαλος, ἔτι δὴ καὶ μᾶλλον ἡ τάσις ἐγγίνεται ταῖς ἀρτηρίαις.
							<br class="lb"/>οὕτω δὲ καὶ ἡ ἐξ αἵματος θερμοῦ καὶ οἷον ζέοντος <br class="lb"/>ἡ μὲν ξηρότης ἥττων, μείζων
							δ’ ἡ τάσις αὐταῖς τε ταῖς μήνιγξιν <br class="lb"/>ὑπάρχει καὶ τοῖς νεύροις καὶ ταῖς ἀρτηρίαις. ὁ
							μὲν χολώδης <br class="lb"/>χυμὸς, ὁ γοῦν ὠχρὸς, οὗ νῦν μεμνήμεθα, λεπτομερὴς <br class="lb"/>ὑπάρχων οὐχ
							ὁμοίως σφηνοῦται κατὰ τὰ μαλακὰ σώματα, <br class="lb"/>ὥστε οὐδ’ εἰς ὄγκον αἴρειν αὐτὰ δύναται.
							τὸ δ’ αἷμα τὸ θερμὸν <br class="lb"/>ἐμφράττεταί τε καὶ σφηνοῦται μᾶλλον, ὥστε καὶ τὸν <br class="lb"/>ὄγκον
							ἐργάζεται μείζω καὶ τὴν τάσιν ἰσχυροτέραν. καὶ τοίνυν <br class="lb"/>προσέχειν ἀκριβῶς χρὴ τῇ
							τῆς ἀρτηρίας συστάσει, πότερον <br class="lb"/>ὑπὸ ξηρότητος, ἢ τάσεως ὁ χιτὼν φαίνεται σκληρός·
								
<a class="pb" href="#pb409" id="pb409">[p. 409]</a>
 εἶτ’ εἰ μὲν ἐπὶ ξηρότητι φαίνοιτο, δυοῖν θάτερον ἡγεῖσθαι <br class="lb"/>κατὰ
							τὸν ἐγκέφαλον ὑπάρχειν, ἢ δυσκρασίαν θερμὴν καὶ ξηρὰν, <br class="lb"/>ἢ χολῆς πλεονεξίαν· εἰ δ’
							ἐπὶ τάσει, φλεγμονώδη διάθεσιν· <br class="lb"/>εἰ δ’ ἐπ’ ἀμφοῖν, ἡγεῖσθαι χρὴ καὶ αὐτὴν τὴν
							διάθεσιν <br class="lb"/>εἶναι σύνθετον ἐξ αἱματώδους τε καὶ πικροχόλου χυμοῦ. <br class="lb"/>παραφρονοῦσι
							μὲν οὖν ἅπαντες οἱ τοιοῦτοι διηνεκῆ παραφροσύνην, <br class="lb"/>διαλλάττουσι δ’ ἀλλήλων τῷ τοὺς
							μὲν ἐπὶ δυσκρασίᾳ <br class="lb"/>μόνῃ, μετρίως τε πάσχειν τοῦτο, καὶ ἀῤῥωστεῖν ἁπάσαις ταῖς
							<br class="lb"/>προαιρετικαῖς ἐνεργείαις, τοὺς δ’ ἐπὶ χολώδει χυμῷ μήτ’ <br class="lb"/>ἀῤῥωστεῖν,
							ἐξίστασθαί τε κατὰ τὰς παραφροσύνας ἰσχυρῶς. <br class="lb"/>ὅσοι δ’ ἐπὶ μελαίνῃ χολῇ ζεσάσῃ διὰ
							σηπεδόνα τοιοῦτόν τι <br class="lb"/>πάσχουσι, ῥᾳδίως ἐξίστανται, σκληροὶ δὲ καὶ τούτων εἰσὶν
							<br class="lb"/>οἱ σφυγμοὶ δι’ ἀμφοτέρας τὰς αἰτίας, ξηρότητά τε καὶ τάσιν, <br class="lb"/>εὐθὺς δὲ δήπου
							καὶ μικροὶ διὰ τὴν σκληρότητα καὶ θάττους <br class="lb"/>τῶν κατὰ φύσιν, ὅτι πυρέττουσι, καὶ
							πυκνοὶ, διὰ τὸ μὴ πληροῦσθαι <br class="lb"/>τὴν χρείαν. αἱ δ’ ὑγραὶ δυσκρασίαι αἱ κατὰ τὸν
							ἐγκέφαλον <br class="lb"/>μαλακοὺς ἐν τῷ χρόνῳ τοὺς σφυγμοὺς ἀποτελοῦσι, <br class="lb"/>καὶ κωματώδη τὸν
							ἄνθρωπον. εἰ δὲ πυρετώδης αὐταῖς συνείη <br class="lb"/>θερμότης, λήθαργος μὲν ὀνομάζεται τὸ
							νόσημα, γίνεται δ’ ὁ <br class="lb"/>σφυγμὸς οὐ μαλακὸς μόνον, ἀλλὰ καὶ μέγας. εἰ δ’ ἐπὶ 
<a class="pb" href="#pb410" id="pb410">[p. 410]</a>
 σηπομένῳ φλέγματι κατὰ τὸν ἐγκέφαλον ἡ τοιαύτη γίνεται <br class="lb"/>διάθεσις, εἴη
							μὲν ἂν καὶ οὕτως τὸ νόσημα λήθαργος, ἕξει δ’ <br class="lb"/>ὁ σφυγμὸς ἔμφασίν τινα τεινομένης
							τῆς ἀρτηρίας καίτοι μαλακῆς <br class="lb"/>ὑπαρχούσης. μεγάλοι δ’ εἰς τοσοῦτον ἐν τοῖς τοιούτοις
							<br class="lb"/>νοσήμασι πᾶσίν εἰσιν εἰς ὅσον ἂν ἡ θερμότης αὐξηθῇ. τὸ δὲ <br class="lb"/>τάχος ἤτοι
							παντάπασιν ἐλάχιστον, ἢ οὐδόλως ἐπιτείνεται <br class="lb"/>τούτοις, ὡσαύτως δὲ καὶ πυκνότης.
							ἅπαντα δὲ συναύξεται <br class="lb"/>ταῦτα τῷ πλήθει τῆς θερμασίας. ἐπιμίκτου μέν τοι τῆς
							διαθέσεως <br class="lb"/>ἐκ χολῆς καὶ φλέγματος γενομένης <span class="milestone">303</span>οὔτ’ ἄγρυπνοι <br class="lb"/>τὸ σύμπαν ὑπάρχουσιν οὔτ’ ἐν βαθεῖ κώματι· καταφερόμενοι <br class="lb"/>δὲ
							παραπαίουσιν, ἐπαίρειν ἀδυνατοῦντες τὰ βλέφαρα. <br class="lb"/>καὶ τὸ σύμπαν εἰπεῖν οἱ τοιοῦτοι
							κωματώδεις εἰσὶ καὶ ἄγρυπνοι. <br class="lb"/>καὶ τοίνυν καὶ οἱ σφυγμοὶ τούτοις ἐν μέσῳ τὴν ἰδέαν
							<br class="lb"/>ὑπάρχουσι τῶν ἐπιπεπλεγμένων ἀλλήλαις διαθέσεων. ψύξεως <br class="lb"/>δὲ νοσώδους ἐν
							ἐγκεφάλῳ γινομένης, ὅταν εἰς συμπάθειαν <br class="lb"/>ἀφίκηται ἡ καρδία, μικρότεροι καὶ
							βραδύτεροι καὶ ἀραιότεροι <br class="lb"/>τῶν κατὰ φύσιν οἱ σφυγμοὶ γενήσονται. καὶ εἰ μὲν ὕλης
							<br class="lb"/>ἄνια, μόνῃ τῇ δυσκρασίᾳ τοῦ ἐγκεφάλου, χωρὶς ἁπάσης τάσεως· <br class="lb"/>εἰ δὲ σὺν ὕλη,
							μελαγχολικῆς μὲν αὐτῆς ὑπαρχούσης, ﻿
<a class="pb" href="#pb411" id="pb411">[p. 411]</a>
 τείνεσθαί τε συμβήσεται τὰς
							ἀρτηρίας, καὶ διὰ τοῦτο σκληρότερον <br class="lb"/>φαίνεσθαι τὸν σφυγμόν· φλεγματικῆς δὲ, οὐχ
							ἁπλῶς, <br class="lb"/>ἀλλ’ εἰ μὲν παχὺ καὶ γλίσχρον εἴη τὸ φλέγμα, ταθήσονται· <br class="lb"/>σκιῤῥώδεις
							γὰρ ὄγκους ὁ τοιοῦτος ἐργάζεται χυμός· εἰ δ’ ὑγρὸν <br class="lb"/>καὶ πνευματῶδες, ὑφ’ οὗ
							μάλιστα τὸ καλούμενον οἴδημα γίνεται, <br class="lb"/>χωρὶς τοῦ τείνεσθαι μαλακὸς ὁ σφυγμὸς
							ἔσται· εἰ δ’ <br class="lb"/>ἐπίμικτον εἴη τὸ φλέγμα τῶν προειρημένων ἀμφοτέρων μετέχον
							<br class="lb"/>εἰδῶν, ἅμα τε μαλακὸς καὶ σὺν τάσει τινί. πρόδηλον δ’ <br class="lb"/>ὡς, ὁπότε μαλακὸς ὁ
							σφυγμὸς γίνεται, καὶ μείζων ἀποτελεσθήσεται <br class="lb"/>τοῦ πρόσθεν. ὁποία δέ τις ἡ τῶν ἄλλων
							συμπτωμάτων <br class="lb"/>αὐτοῖς ἰδέα γενήσεται, στοχάζεσθαί τινι καὶ αὐτῷ δυνατὸν <br class="lb"/>ἐκ τῶν
							προειρημένων ὁρμωμένῳ. ἐμοὶ δ’ ἐπὶ πλέον ἐνθάδε <br class="lb"/>μηκύνειν οὐκ ἀναγκαῖον ἐν τῇ τῶν
							πεπονθότων τόπων πραγματείᾳ <br class="lb"/>τὰ τοιαῦτα πάντ’ ἐπὶ πλεῖστον ἐξειργασμένῳ. νυνὶ
							<br class="lb"/>γὰρ οὐχ ἅπασαν, ἀλλὰ τὴν ἐκ σφυγμοῦ μόνου διάγνωσιν ἐπισκέψασθαι <br class="lb"/>προὐθέμην.
							ὥστε ἐκ περιουσίας τε καὶ κατὰ τὸ <br class="lb"/>πάρεργον εἴρηταί τινι τῶν ἄλλων συμπτωμάτων,
							οὐκ ἐν ἔργῳ. <br class="lb"/>καταπαύσας οὖν ἤδη τὸν ἐνεστῶτα λόγον ἐφ’ ἕτερόν τι τῶν <br class="lb"/>εἰς τὰ
							παρόντα χρηστῶν μέτειμι, μακροτέρας μὲν τῆς ἐπισκέψεως 
<a class="pb" href="#pb412" id="pb412">[p. 412]</a>
 ἐν τῇ τῶν
							πεπονθότων τόπων πραγματείᾳ τετυχηκὸς, <br class="lb"/>ἀναγκαῖον δὲ καὶ νῦν δειχθῆναι. </p>
                  </section>
                  <section id="body-1-4-9" class="div textpart chapter level4">
                    <p class="p autofirst">Ἡ λεπτὴ μῆνιγξ ἡ διεζωκυῖα τὸν ἐγκέφαλον <br class="lb"/>οὔ μοι δοκεῖ δύνασθαι μόνη ποτὲ παθεῖν
							τῶν εἰρημένων <br class="lb"/>νοσημάτων οὐδὲν ἐγκεφάλον χωρὶς, ὥσπερ οὐδ’ ἐγκέφαλος <br class="lb"/>ἄνευ τῆς
							μήνιγγος. ἀλλ’ εἴτε δυσκρασία χωρὶς ῥεύματος, εἴτε <br class="lb"/>καὶ ῥεῦμα κατασκήψειεν εἰς
							ὁπότερον αὐτῶν, εὐθὺς ἀναγκαῖον <br class="lb"/>εἶναι νομίζω μεταδίδοσθαι τοῦ πάθους εἰς τὸ
							λοιπόν. ἡ μέντοι <br class="lb"/>σκληρὰ μῆνιγξ οἵα τ’ ἐστὶ καὶ μόνη πάσχειν ἐπὶ πλεῖστον
							<br class="lb"/>ἀφεστῶσα τοῦ ἐγκεφάλου. καὶ εἴπερ ἡ ἐξ αὐτῆς διάθεσις <br class="lb"/>ἀξιόλογος γενομένη τήν
							τε καρδίαν εἰς συμπάθειαν ἐπισπάσοιτο <br class="lb"/>καὶ τὰς ἀρτηρίας, ἀνάλογον ταῖς κατὰ τὸν
							ἐγκέφαλον <br class="lb"/>διαθέσεσιν ὁ σφυγμὸς ἀλλοιωθήσεται, τῶν μὲν θερμῶν ἐν <br class="lb"/>αὐτῇ
							διαθέσεων τὴν χρείαν αὐξανουσῶν, τῶν δὲ ψυχρῶν <br class="lb"/>ἐκλυουσῶν τε ἅμα ταύτην καὶ
							σκληροτέρας ἀτρέμα τὰς ἀρτηρίας <br class="lb"/>ἐργαζομένων, καὶ μάλισθ’ ὅσαι τῆς καρδίας εἰσὶν
							ἀνωτέρω, <br class="lb"/>καὶ τῶν μὲν ξηρῶν σύντονόν τε καὶ σκληρὸν ἐργαζομένων <br class="lb"/>τὸν σφυγμὸν,
							τῶν δ’ ὑγρῶν μαλακὸν, οὐ μὴν εἰς <br class="lb"/>τοσοῦτόν γε μαλακὸν καὶ σκληρὸν εἰς ὅσον ὁ
							ἐγκέφαλος, ἀλλ’ 
<a class="pb" href="#pb413" id="pb413">[p. 413]</a>
 ἐπὶ πλεῖον μὲν σκληρὸν, ἐπ’ ἔλαττον δὲ μαλακόν. ὅσα μὲν
							<br class="lb"/>γὰρ φύσει σκληρὰ σώματα σκληρυνούσας ἐδέξατο διαθέσεις, <br class="lb"/>εἰς μεγίστην
							ἀφικνεῖται σκληρότητα, καθάπερ γε καὶ τὰ φύσει <br class="lb"/>μαλακὰ τὰς ὑγραινούσας τε καὶ
							χεούσας δεξάμενα τελείως <br class="lb"/>ἔκλυτά τε γίνεται καὶ μαλακά. ὅσα δ’ ἤτοι σκληρὰ τὰς
							<br class="lb"/>ὑγραινούσας ἐδέξατο διαθέσεις ἢ μαλακὰ τὰς σκληρυνούσας, <br class="lb"/>οὐκέτ’ εἰς ἄκραν
							ἀφικνεῖται τὴν ἐναντίαν αὐτοῖς κατάστασιν. <br class="lb"/>οὕτως οὖν οὔτ’ ἐπὶ μηνίγγων οἰδήματι
							γένοιτ’ ἄν ποτε ὁ <br class="lb"/>σφυγμὸς εἰς τοσοῦτον μαλακὸς εἰς ὅσον ἐπὶ ἐγκεφάλου τε καὶ
							<br class="lb"/>πνεύμονος οὔτ’ ἐπ’ ἐγκεφάλῳ τε καὶ πνεύμονι φλεγμήνασιν <br class="lb"/>οὕτω σκληρὸς ὡς ἐπὶ
							μήνιγξιν, <span class="milestone">304</span>ἀλλὰ τοῖς μὲν ἐπὶ <br class="lb"/>μήνιγξι σκληροῖς
							ὅμοιος ὁ ἐπὶ διαφράγματι καὶ ὑπεζωκότι, <br class="lb"/>τοῖς δὲ ἐπὶ ἐγκεφάλῳ τε καὶ πνεύμονι
							μαλακὸς μὲν ὁμοίως <br class="lb"/>οὐδεὶς, ἐγγυτέρω δὲ τῶν ἄλλων ὁ ἐφ’ ἥπατι καὶ σπληνὶ <br class="lb"/>κατὰ
							τὰς οἰδηματώδεις διαθέσεις, ὡς σκιῤῥωθέντα γε καὶ <br class="lb"/>ταῦτα τὰ σπλάγχνα σκληροὺς
							ἱκανῶς ἀποτελεῖ τοὺς σφυγ<span class="milestone">152</span>μοὺς, <br class="lb"/>ἧττον δὲ τῶν
							σκίῤῥων ἐν ταῖς φλεγμοναῖς. ἐγκέφαλος <br class="lb"/>δὲ καὶ πνεύμων ἴσως ἂν οὐδ’ ἐδέξαντό ποτε
							διάθεσιν 
<a class="pb" href="#pb414" id="pb414">[p. 414]</a>
 σκιῤῥώδη· σκληροῖς γὰρ καὶ πυκνοῖς σώμασιν, οὐκ ἀραιοῖς
							<br class="lb"/>καὶ μαλακοῖς ἡ τοιαύτη διάθεσις οἰκεία. κοινὰ δ΄ ἐπὶ πᾶσι <br class="lb"/>τοῖς εἰρημένοις
							ἐπίστασθαι, κᾂν εἰ μὴ λελεγμένα καθ’ ἕκαστον <br class="lb"/>τύχοι, τό τε τὰς ψυχρὰς διαθέσεις,
							ὅταν ὑπερβαλλόντως γενηθῶσι <br class="lb"/>τοιαῦται, σκληροὺς ἐργάζεσθαι τοὺς σφυγμοὺς, ἄλλως
							<br class="lb"/>δ’ οὐχὶ, καὶ τὸ τὰς ἀρτηρίας ὅσαι πλησίον ἀλλοιοῦσθαι <br class="lb"/>μᾶλλον εἰς μαλακότητά
							τε καὶ σκληρότητα, τὰς δ’ ἤτοι πόῤῥω <br class="lb"/>τῶν πεπονθότων ἢ διὰ μέσης τῆς καρδίας
							ἧττον. τοῦτ’ <br class="lb"/>οὖν ἐπιστάμενός τις οὐδὲ περὶ τῶν ἄλλων ὅσα κατὰ πρόσωπον, <br class="lb"/>ἢ
							τὸν τράχηλον, ἢ τὰ κῶλα, νοσήματα γίνεται, διδασκαλίας <br class="lb"/>ἑτέρας δεήσεται. εἰ μὲν
							γὰρ πυκνὸν καὶ σκληρὸν <br class="lb"/>εἴη τὸ πεπονθὸς μόριον, σκληροὺς ἐργάσεται τοὺς σφυγμοὺς,
							<br class="lb"/>εἴτε φλεγμαῖνον, εἴτε σκιῤῥούμενον, εἴθ’ ὑπερβαλλόντως ψυχόμενον, <br class="lb"/>εἰς
							συμπάθειαν ἄγει τὰς ἀρτηρίας· εἰ δὲ σαρκῶδες, <br class="lb"/>εἰ μὲν ἤτοι φλεγμήνειεν, ἢ
							σκιῤῥωθείη, σκληροὺς, ἀλλ’ ἧττον <br class="lb"/>τῶν προειρημένων· εἰ δ’ οἰδήσειε, μαλακούς.
							συμπαθήσουσί <br class="lb"/>τε τοῖς μὲν ἀρτηριώδεσι θᾶττον αἵ τ’ ἐγγὺς ἀρτηρίαι <br class="lb"/>πᾶσαι καὶ ἡ
							καρδία, τοῖς δὲ φλεβώδεσιν ἐφεξῆς τούτων, <br class="lb"/>ἥκιστα δὲ τοῖς νευρώδεσιν. ἐν χρόνῳ τε
							γὰρ ταῦτα καὶ μεγάλως 
<a class="pb" href="#pb415" id="pb415">[p. 415]</a>
 πάσχοντα τὴν κίνησιν τῶν ἀρτηριῶν ἀλλοιοῖ. οὐδὲν
							οὖν <br class="lb"/>θαυμαστὸν οὐδὲ διότι τοῖς κατὰ ἐπιγάστριόν τε καὶ θώρακα <br class="lb"/>μυσὶ φλεγμήνασι
							πυρετοὶ μὲν ἑτοίμως ἕπονται καὶ διὰ τοῦτο <br class="lb"/>καὶ οἱ σφυγμοὶ μεγάλοι γίγνονται καὶ
							ταχεῖς καὶ πυκνοὶ, σκληρὸς <br class="lb"/>δ’ ἐπ’ αὐτῶν ἱκανῶς ὁ σφυγμὸς ἢ σπασμώδης οὐδέποτε
							<br class="lb"/>γίγνεται. τῶν δ’ ἐν πήχει καὶ κνήμῃ μυῶν φλεγμηνάντων, <br class="lb"/>καὶ μάλιστα καθ’ ὃ
							μέρος αὐτῶν ἐκπεφύκασιν οἱ τένοντες, <br class="lb"/>ἕτοιμον μὲν ἁλῶναι καὶ σπασμῷ, ῥᾷστα δ’ οἱ
							σφυγμοὶ <br class="lb"/>τείνονταί τε καὶ σκληρύνονται. σαρκώδεις μὲν γὰρ οἱ περὶ <br class="lb"/>τὸν θώρακά
							τε καὶ γαστέρα, νευρώδεις δ’ ἱκανῶς οἵ τ’ ἐν <br class="lb"/>χερσὶ καὶ ποσί· ἔτι δὲ μᾶλλον εἰ
							τένων φλεγμήνειε τῶν κατὰ <br class="lb"/>χεῖρας ἄκρας ἢ πόδας, ἑτοίμως μὲν ὁ σφυγμὸς αὐτοῖς
							γίνεται <br class="lb"/>σκληρὸς, ἑτοίμως δὲ σπῶνται. γίνονται δ’ ἱκανῶς σκληροὶ <br class="lb"/>σφυγμοὶ καὶ
							δι’ ἥπατος ἢ σπληνὸς σκίῤῥον. ἀλλ’ ἐπὶ τοῖς <br class="lb"/>οὕτω σκληροῖς ἀδεὲς σπασθῆναι. σπληνὶ
							μὲν οὖν μεγάλως <br class="lb"/>σκιῤῥωθέντι πολλάκις ἐθεασάμεθα μηδόλως ἐπιγενόμενον <br class="lb"/>ὕδερον·
							ἥπατι δ’ ἐξ ἀνάγκης ἕπεται καὶ γίνεται τηνικαῦθ’ <br class="lb"/>ὁ σφυγμὸς θαυμαστὸν ὅπως
							ἀμφοτέρων τῶν διαθέσεων <br class="lb"/>ἔχων τὰ σημεῖα, τὸν μὲν χιτῶνα τῶν ἀρτηριῶν αὐτὸν
							ὑγρότερόν ﻿
<a class="pb" href="#pb416" id="pb416">[p. 416]</a>
 τε καὶ μαλακώτερον, ἐνδεικνύμενον δὲ σαφῶς τὴν ἐπὶ <br class="lb"/>τῷ
							σκίῤῥῳ τάσιν, καὶ διὰ τοῦτο καὶ σκληρότερον. αὐτὸς δὲ <br class="lb"/>καθ’ ἑαυτὸν ὕδερος ἄνευ
							σπλάγχνων φλεγμονῆς οὐδεμίαν <br class="lb"/>ἐργάζεται περὶ τὸν σφυγμὸν τάσιν. συνίστανται δ’ οἱ
							τοιοῦτοι <br class="lb"/>δι’ αἱμοῤῥοΐδος ἄμετρον κένωσιν, ἢ ἐπίσχεσιν ἀήθη. <br class="lb"/>κατὰ δὲ τὸν
							αὐτὸν τρόπον αἱ τῶν καταμηνίων ἐπισχέσεις τε <br class="lb"/>καὶ ἄμετροι κενώσεις ὑδέρους
							ἐπιφέρουσιν. ὅσα δὲ κατὰ <br class="lb"/>μήτραν πάσχουσι γυναῖκες εἴρηται πρόσθεν ὅπως ἀλλοιοῖ
							<br class="lb"/>τοὺς σφυγμοὺς, ἡνίκα παρεβάλλομεν αὐτὴν κύστει. </p>
                  </section>
                  <section id="body-1-4-10" class="div textpart chapter level4">
                    <p class="p autofirst">Λοιπὸν οὖν ἔτι περὶ τῶν κατὰ τοὺς ὄρχεις <br class="lb"/>μνημονεῦσαι προσήκει. ταυτὶ γὰρ τὰ
							μόρια καίτοι γ’ οὖν <br class="lb"/>ἐκτὸς ὄντα βουβώνων <span class="milestone">305</span>αὐτίκα
							πυρετοὺς ἐπιφέρει φλεγμήναντα <br class="lb"/>διὰ τὴν τῶν ἀγγείων γειτνίασιν. ἄνωθεν γὰρ ἀπὸ
							<br class="lb"/>τῶν κατὰ τοὺς νεφροὺς χωρίων καταφέρεται φλὲψ καὶ ἀρτηρία <br class="lb"/>διὰ τῶν τοῦ
							περιτοναίου τρημάτων ἐπὶ τοὺς ὄρχεις, <br class="lb"/>ἀξιόλογα τὸ μέγεθος ἀγγεῖα. καὶ ὁ
							ἐλυτροειδὴς δὲ χιτὼν ἀπ’ <br class="lb"/>αὐτοῦ τοῦ περιτοναίου πέφυκεν, ὥστ’ εὐλόγως ἐπὶ τούτῳ
							μὲν <br class="lb"/>φλεγμήναντι σκληρὸς ὁ σφυγμὸς γίγνεται, καὶ διὰ τοῦτο <br class="lb"/>καὶ μικρότερος,
							ἐπ’ ὄρχεσι δ’ οὔθ’ ὁμοίως σκληρὸς καὶ μέγας 
<a class="pb" href="#pb417" id="pb417">[p. 417]</a>
 διὰ τὸν πυρετόν. ὅσα μὲν γὰρ
							ἀρτηριώδη τέ ἐστι καὶ φλεβώδη <br class="lb"/>μόρια, πυρετοὺς ἐγείρει μᾶλλον· ὅσα δὲ νευρώδη, ἢ
							<br class="lb"/>οὐδόλως ἢ μικροὺς, τετάνων δ’ ἐστὶ καὶ σπασμῶν γεννητικά. <br class="lb"/>τὰ μὲν οὖν
							προτεθέντα πάντα ἤδη τέλος ἔχει, τὰς <br class="lb"/>γὰρ ἐν ἑκάστῳ μορίῳ διαθέσεις ἁπάσας
							ὑπελθόντες ἐδηλώσαμεν <br class="lb"/>ὁποῖόν τινα ἑκάστη τροπὴ ἐργάζεται σφυγμόν. </p>
                  </section>
                  <section id="body-1-4-11" class="div textpart chapter level4">
                    <p class="p autofirst">Ὅπερ δ’ ἀναγκαιότατόν ἐστιν, εἰς ὀλίγα <br class="lb"/>κεφάλαια τὴν σύνοψιν αὐτῶν ἀναγαγεῖν
							πειραθῶμεν. ἡ μὲν <br class="lb"/>δὴ τῶν ἐνεστώτων διάγνωσις οὐδὲν ἄλλο ἐστὶν ἢ διαθέσεων
							<br class="lb"/>εὕρεσις· ἡ δὲ τῶν προγεγονότων οὐδὲν αὖ πάλιν ἄλλο τῶν <br class="lb"/>τὰς διαθέσεις
							ἐργαζομένων αἰτίων. εἰ τοίνυν ἅπασαι μὲν αἱ <br class="lb"/>διαθέσεις ἐν τῇδε τῇ πραγματείᾳ
							διῄρηνται, ἅπαντα δ’ εἴρηται <br class="lb"/>τὰ ποιητικὰ μὲν ἐν ἑτέραις πραγματείαις, τὰ δ’ ἐν τῇ
							<br class="lb"/>προηγουμένῃ τῆσδε τῇ περὶ τῶν ἐν τοῖς σφυγμοῖς αἰτίων, <br class="lb"/>λείποιτ’ ἂν οὐδὲν ἔτι
							τῶν εἰς πρόγνωσιν ἀναγκαίων ἤτοι <br class="lb"/>τῶν προγεγονότων ἢ τῶν παρόντων. ὅτι δὲ καὶ ἡ
							τῶν μελλόντων <br class="lb"/>πρόγνωσις ἐκ τῶν ἐνεστώτων γίνεται, πολλάκις μὲν <br class="lb"/>ἤδη καὶ διὰ
							τῶν ἔμπροσθεν εἰρημένων ἐνεδειξάμεθα, καὶ νῦν <br class="lb"/>δ’ ἀναγκαῖον ἅπαντα διελθεῖν ἐπὶ
							κεφαλαίων τὸν λόγον, 
<a class="pb" href="#pb418" id="pb418">[p. 418]</a>
 ἀρχὴν αὐτῶν τήνδε ποιησαμένους τῆς περὶ τὸ μέλλον
							ἀποβήσεσθαι <br class="lb"/>διαγνώσεως. ἓν μὲν καὶ πρῶτόν ἐστιν εἰς ὅ τι τελευτήσει <br class="lb"/>τὸ
							νόσημα, πότερον εἰς ὄλεθρον, ἢ εἰς σωτηρίαν· <br class="lb"/>ἕτερον δ’ ἐπ’ αὐτῷ δεύτερον, ἐν τίνι
							μάλιστα τοῦτ’ ἔσται <br class="lb"/>χρόνῳ. καὶ τρίτον δ’ ἐπὶ τούτοις τίς ὁ τρόπος ἔσοιτο τοῦ τε
							<br class="lb"/>θανάτου καὶ τῆς σωτηρίας. ἁπάντων δὲ τούτων ἡ πρόγνωσις <br class="lb"/>ἐκ τῶν διαθέσεών
							ἐστιν. ἐξ αὐτῶν γὰρ, ὡς ἐδείξαμεν, ἥ τε τοῦ <br class="lb"/>νοσήματος ἰδέα καὶ τῆς δυνάμεως
							ἀῤῥωστία τε καὶ ῥώμη <br class="lb"/>διαγιγνώσκεται. τούτων δ’ ἀλλήλοις παραβαλλομένων τὰ
							<br class="lb"/>μέλλοντα γενήσεσθαι προγινώσκεται. τοῦ μὲν γὰρ νοσήματος <br class="lb"/>ἡ γνῶσις ἐκ τόπου
							τοῦ πεπονθότος ἐστὶ καὶ τῆς ἐν αὐτῷ <br class="lb"/>διαθέσεως· τῆς δὲ δυνάμεως ἐκ τῆς εὐκρασίας
							τε καὶ δυσκρασίας <br class="lb"/>τῶν στερεῶν σωμάτων. εἰ γὰρ ἀσθένειαι γίνονταί <br class="lb"/>τινες, διὰ
							τὸ πνεῦμα τὸ ψυχικὸν ὀλιγοχρόνιοί τ’ εἰσὶ καὶ <br class="lb"/>συμπτωματικαί. ἀλλήλοις δὲ τούτων
							παραβαλλομένων, εἰ <br class="lb"/>μὲν οἵα τέ ἐστι τὴν ἀκμὴν τοῦ νοσήματος ἐνεγκεῖν ἡ δύναμις,
							<br class="lb"/>ἀνάγκη σωθῆναι τὸν ἄνθρωπον, ἔξωθέν γε μηδενὸς <br class="lb"/>ἁμαρτηθέντος· εἰ δ’ οὐχ οἵα
							τε, πάντως τεθνήξεσθαι. <br class="lb"/>τοῦ χρόνου δ’ ἡ πρόγνωσις, ἐν ᾧ τῶν εἰρημένων ἑκάτερον
								
<a class="pb" href="#pb419" id="pb419">[p. 419]</a>
 ἔσοιτο, διὰ τῶνδε γινώσκεται. σωθήσονται μὲν οἱ μέλλοντες
							<br class="lb"/>σώζεσθαι κατ’ ἐκεῖνον τὸν χρόνον ἐν ᾧπερ ἂν ἡ φύσις ἐπικρατήσῃ <br class="lb"/>τελεώτατα τῆς
							νοσώδους διαθέσεως· τεθνήξεται δὲ <br class="lb"/>κατ’ ἐκεῖνον τὸν χρόνον ἐν ᾧπερ τὸ νόσημα τῆς
							δυνάμεως <br class="lb"/>εἰς τοσοῦτον ἔσται κρεῖττον ὡς ἐνέργειάν τινα τῶν πρὸς τὸ <br class="lb"/>ζῇν
							ἀναγκαίων ἀπολέσθαι. καὶ μὲν δὴ καὶ ὁ τρόπος ὅ τε <br class="lb"/>τοῦ θανάτου καὶ ὁ τῆς σωτηρίας
							ἐκ τῶν αὐτῶν προγνωσθήσεται. <br class="lb"/>τῶν γὰρ ἀπολλυμένων ἐνεργειῶν ἀναγκαίων εἰς τὸ
							<br class="lb"/>ζῇν ἔνιαι μὲν πνίξιν ἐπιφέρουσιν, ἔνιαι δὲ τῆς ζωτικῆς δυνάμεως <br class="lb"/>κατάπτωσιν,
							ἔνιαι δ’ ἀνάλογον τῆς ζωτικῆς κατάπτωσίν <br class="lb"/>τε καὶ οἷον πνίξιν. αἱ μὲν οὖν τῆς
							ζωτικῆς δυνάμεως <br class="lb"/>ἐπιφέρουσαι πνίξιν ἐκ τῶν τοῦ θώρακός τε καὶ πνεύμονος, <br class="lb"/>ἔτι
							τε τραχείας ἀρτηρίας καὶ λάρυγγος καὶ φάρυγγος <br class="lb"/>ὁρμῶνται διαθέσεις· ἔνιαι δὲ καὶ
							κατ’ αὐτὴν εὐθέως συνίστανται <br class="lb"/>τὴν καρδίαν· αἱ δὲ τὴν κατάπτωσιν ἔκ τε τῶν
							στομαχικῶν <br class="lb"/>ὀνομαζομένων διαθέσεων, ἐφ’ αἷς <span class="milestone">306</span>συγκόπτονται, <br class="lb"/>καὶ προσέτι τῶν καθ’ ἧπαρ χρονίων, ἐφ’ αἷς ἀτροφοῦσι, <br class="lb"/>καὶ
							ἀλγημάτων χρονίων, ἢ σφοδρῶν, ἔτι τε τῶν ἑκτικῶν <br class="lb"/>ἁπάντων πυ<span class="milestone">153</span>ρετῶν. συνελόντι δὲ φάναι, τοῦ τῆς καρδίας 
<a class="pb" href="#pb420" id="pb420">[p. 420]</a>

							σώματος αἱ μεγάλαι δυσκρασίαι, καθ’ ὃν ἄν τινα τρόπον ἢ <br class="lb"/>αὐταὶ καθ’ ἑαυτὰς εὐθὺς
							ἐξ ἀρχῆς, ἢ δι’ ἕτερα σπλάγχνα πάθωσι, <br class="lb"/>κατάπτωσιν ἐπάγουσι τῆς ζωτικῆς δυνάμεως.
							οὕτω δὲ <br class="lb"/>καὶ τῆς ψυχικῆς δυνάμεως αἱ μὲν ἀῤῥωστίαι ταῖς ἐγκεφάλου <br class="lb"/>μεγάλαις
							ἕπονται δυσκρασίαις, αἱ δ’ οἷον πνίξεις ταῖς τε <br class="lb"/>πληρώσεσι τῶν κοιλιῶν αὐτοῦ καὶ
							ταῖς ἐμφράξεσι τῶν εἰς <br class="lb"/>αὐτὰς ἡκόντων πόρων. ὥσθ’ ὅστις ἀκριβῶς διαγινώσκει μέτρον
							<br class="lb"/>τε δυνάμεως καὶ τόπον πεπονθότα καὶ τὴν ἐν αὐτῷ <br class="lb"/>διάθεσιν, οὗτός ἐστιν ὁ
							προγνωστικώτατος τῶν ἐσομένων. <br class="lb"/>ὅπως μὲν οὖν χρὴ διαγινώσκειν τὰ πεπονθότα μόρια
							δι’ ἑτέρας <br class="lb"/>δεδήλωται πραγματείας· ὅπως δὲ καὶ τὰς διαθέσεις αὐτῶν <br class="lb"/>ἐν ἐκείνῃ
							τε συνεπιδέδεικται κᾀν τοῖς περὶ κρίσεων <br class="lb"/>οὐχ ἥκιστα, καὶ μέντοι κᾀν τῇδε τῇ
							πραγματείᾳ. λέλεκται δὲ <br class="lb"/>καὶ περὶ τῶν δυνάμεων ἐν πολλοῖς πολλάκις ὡς ἔκ τε τῶν
							<br class="lb"/>ἐνεργειῶν αὐτῶν ἡ διάγνωσις ἔκ τε τῆς τῶν ἐνεργούντων <br class="lb"/>δυσκρασίας. περὶ μὲν
							δὴ τῶν ἄλλων δυνάμεως ἐν ἑτέρῳ <br class="lb"/>διώρισται, περὶ δὲ τῆς τοὺς σφυγμοὺς ἐργαζομένης,
							ἣν δὴ <br class="lb"/>καὶ ζωτικὴν ὀνομάζομεν, εἴρηται μὲν καὶ ἐν τούτοις οὐκ ὀλίγα,
							<br class="lb"/>λεχθήσεται δὲ καὶ νῦν. </p>
                  </section>
                  <a class="pb" href="#pb421" id="pb421">[p. 421]</a>
                  <section id="body-1-4-12" class="div textpart chapter level4">
                    <p class="p autofirst">Ἐπειδὰν μὲν ἅπαντες ἀμυδροὶ τυγχάνωσιν <br class="lb"/>ὄντες οἱ σφυγμοὶ, κατὰ τὸν ἑαυτῆς λόγον ἡ
							δύναμις ἀῤῥωστεῖ, <br class="lb"/>καθ’ ὅλον μὲν τὸ σῶμα τούτου γινομένου, τοῦ τῆς καρδίας
							<br class="lb"/>σώματος ἔχοντος δυσκράτως, καθ’ ἓν δὲ μόριον, ἐκείνου <br class="lb"/>μόνου τοῦ μορίου.
							ἐπειδὰν δὲ κατὰ τὰς αὐτὰς ἀρτηρίας <br class="lb"/>ἐνίοτε μὲν ἀμυδρὸς ὁ σφυγμὸς, ἐνίοτε δ’ ᾖ
							σφοδρὸς, οὐ <br class="lb"/>κατὰ τὸν ἑαυτῆς λόγον ἡ δύναμις ἀσθενής ἐστιν, ἀλλ’ ὑπὸ <br class="lb"/>πλήθους
							βαρύνεται. μόνην δὲ οὔποθ’ εὗρον οὔτ’ ἐν ὅλῳ τῷ <br class="lb"/>σώματι τὴν τοιαύτην ἀνωμαλίαν
							οὔτε καθ’ ἕν τι· μόριον, <br class="lb"/>ἀλλὰ καὶ τἄλλα τρία γένη συμμεταβάλλοντά τε καὶ ἀνώμαλα
							<br class="lb"/>γινόμενα. λέγω δὲ τρία γένη τό τε κατὰ μέγεθος καὶ μικρότητα <br class="lb"/>καὶ τὸ κατὰ
							τάχος καὶ βραδύτητα καὶ τὸ κατὰ <br class="lb"/>πυκνότητα καὶ ἀραιότητα. καὶ γὰρ μεγάλοι καὶ
							μικροὶ καὶ <br class="lb"/>μέσοι, καὶ ταχεῖς καὶ βραδεῖς καὶ μέσοι, καὶ πυκνοὶ καὶ ἀραιοὶ
							<br class="lb"/>καὶ μέσοι, καθάπερ γε καὶ ἀμυδροὶ καὶ σφοδροὶ καὶ μέσοι <br class="lb"/>ταῖς ὑπὸ πλήθους
							χυμῶν βαρυνομέναις γίνονται δυνάμεσιν. εἰ <br class="lb"/>μὲν οὖν οἱ σφυγμοὶ οἱ σφοδροὶ καὶ
							μεγάλοι πλείους τῶν ἐναντίων <br class="lb"/>ὑπάρχοιεν, ἧττον ἡ δύναμις ὑπὸ τοῦ πλήθους κέκμηκεν·
							<br class="lb"/>εἰ δ’ οἱ μικροὶ καὶ ἀμυδροὶ, μᾶλλον. οὕτω δὲ καὶ τῶν κατὰ 
<a class="pb" href="#pb422" id="pb422">[p. 422]</a>
 μίαν
							πληγὴν ἀνωμάλων, ὅσοι τε διακοπτομένης ἡσυχίᾳ τῆς <br class="lb"/>κινήσεως, ὅσοι τε συνεχοῦς
							μενούσης ἐλέχθησαν γίνεσθαι, <br class="lb"/>πάντες οὗτοι τὰ τέλη τῶν κινήσεων εὐτονώτερά τε καὶ
							θάττονα <br class="lb"/>ποιούμενοι ῥωμαλεωτέραν ἐνδείκνυται τὴν δύναμιν <br class="lb"/>ὑπάρχειν ἁπάντων τῶν
							ἀμυδροτέραν τε καὶ βραδυτέραν <br class="lb"/>ποιουμένων. ἐλέχθη δ’ αὐτάρκως καὶ περὶ τῆς ἐν τοῖς
							<br class="lb"/>μυούροις διαφορᾶς. ὅταν οὖν ποτε ἐπὶ τῇ τοιαύτῃ καταστάσει <br class="lb"/>σφυγμῶν ὑψηλὸς ὁ
							σφυγμὸς φανῇ, δῆλον μὲν ὅτι <br class="lb"/>μέγας ἱκανῶς ὁ τοιοῦτός ἐστιν, ὡς ἔμπροσθεν εἴρηται,
							δηλώσει <br class="lb"/>δὲ τὴν φύσιν ἐπικρατεῖν ἤδη τοῦ πλήθους. ἀμυδρὸς <br class="lb"/>μὲν οὖν σφυγμὸς
							ὑψηλὸς οὐδέποτε γίνεται, μᾶλλον μέντοι <br class="lb"/>καὶ ἧττον σφοδρὸς, ὅσῳπερ ἂν ὑψηλότερός τε
							ἅμα καὶ σφοδρότερος <br class="lb"/>ἀποτελεσθῇ, τήν τε ῥώμην ἐνδείκνυται τῆς δυνάμεως
							<br class="lb"/>ἀκώλυτόν τε τὴν κίνησιν. εὐθὺς δὲ τῇ τοιαύτῃ μεταπτώσει <br class="lb"/>συμμεταβάλλειν
							ἀναγκαῖόν ἐστι τὴν ἔμπροσθεν ἀνωμαλίαν, <br class="lb"/>καὶ πρῶτον μὲν τοὺς μεγάλους καὶ ὑψηλοὺς
							σφυγμοὺς <br class="lb"/>πολὺ πλείους γενέσθαι τῶν ἐναντίων, ἔπειτα δὲ καὶ πάντας <br class="lb"/>ἑξῆς
							ὁμαλοὺς, ἐξ ἀνάγκης οὗτοι δι’ ἐκκρίσεων κριθήσονται. <br class="lb"/>καὶ οὐ μόνον τοῖς ὑψηλοῖς τε
							καὶ σφοδροῖς σφυγ<span class="milestone">307</span>μοῖς, 
<a class="pb" href="#pb423" id="pb423">[p. 423]</a>
 ἀλλὰ καὶ τοῖς
							μεγάλοις ὁμοῦ καὶ σφοδροῖς ἕπεται τοῦτο· <br class="lb"/>βεβαιότερον δὲ καὶ ἀδιαψευστότερον, ὅταν
							ὑψηλοὶ γενηθῶσιν. <br class="lb"/>ἐπισκέπτεσθαι δὲ τηνικαῦτα τὴν κίνησιν τῆς συστολῆς· <br class="lb"/>ἀεὶ
							μὲν γὰρ ἀποτιθεμένην εὑρήσεις αὐτὴν τὸ πρόσθεν τάχος, <br class="lb"/>ἧττον δὲ καὶ μᾶλλον
							πάσχουσαν τοῦτο. διορισμὸς οὖν ἐντεῦθέν <br class="lb"/>σοι τοῦ τῆς κρίσεως ἤθους ὑπάρξει.
							βελτίων γὰρ ἡ <br class="lb"/>κρίσις ἀκολουθεῖν εἴωθε τοῦ κατὰ τὴν συστολὴν τάχους ἐπιπλέον
							<br class="lb"/>ἐκλυθέντος. εἰ δὲ καὶ τἄλλα τῆς πέψεως ὑπάρχοι <br class="lb"/>γνωρίσματα, γέγραπται δ’ ἐν
							τοῖς περὶ κρίσεων ἅπαντα, τὴν <br class="lb"/>ἀρίστην κρίσιν ἡ τοιαύτη προδηλοῖ κατάστασις, εἰ δὲ
							τὸ <br class="lb"/>τάχος τῆς συστολῆς ἐπ’ ὀλίγον ἐκλυθῇ, ἢ καὶ μήπω φαίνοιτο <br class="lb"/>πεπέφθαι τὸ
							νόσημα, γενήσεται μὲν ἡ μετ’ ἐκκρίσεως κρίσις, <br class="lb"/>οὐ μὴν ἀγαθή γε πάντως, ἀλλ’
							ἔχουσά τι τῶν κακῶν κρίσεων, <br class="lb"/>ἢ ἓν, ἢ δύο, ἢ καὶ πάνθ’ ἅμα συνόντα. χωρὶς μέντοι
							<br class="lb"/>τοῦ προηγεῖσθαι τὴν προειρημένην ἀνωμαλίαν ὁ σφυγμὸς <br class="lb"/>μέγας τε καὶ σφοδρὸς
							γινόμενος οὐκ ἀεὶ σημαίνει τὴν <br class="lb"/>ἔκκρισιν· ὁ δ’ ὑψηλὸς ἀεὶ μὲν, ἀλλὰ χωρὶς τοῦ
							προγεγονέναι <br class="lb"/>τὴν ἀνωμαλίαν, εἰ συσταίη, μετρίας ἐκκρίσεις ἔσεσθαι <br class="lb"/>σημαίνει·
							παμπόλλας δ’, ὅταν ἐπὶ ταῖς πολλαῖς τὸ πρὸς 
<a class="pb" href="#pb424" id="pb424">[p. 424]</a>
 τὴν δύναμιν πλῆθος
							ἐνδεικνυμέναις ἀνωμαλίαις γενηθῇ. <br class="lb"/>θαυμαστὸν οὖν ἴσως δόξει τὸ τῶν ἀρίστων
							ἐκκρίσεων <br class="lb"/>ὑψηλόν τε ἅμα καὶ σύμμετρον τῷ τάχει κατὰ τὴν συστολὴν <br class="lb"/>προηγεῖσθαι
							σφυγμὸν, ἑπομένων γε τῶν ἐκκρίσεων οὐκ <br class="lb"/>ἐν ταῖς διαστολαῖς τῶν ἀρτηριῶν, ἡνίκα
							ἕλκουσιν εἰς ἑαυτὰς, <br class="lb"/>ἀλλ’ ἐν ταῖς συστολαῖς, ἡνίκ’ ἐκκρίνουσι. καί μοι δοκεῖ
							<br class="lb"/>τοῦτο μάλιστα καὶ τοὺς περὶ τὸν Ἀρχιγένη πεῖσαι <br class="lb"/>κατὰ μὲν τὰς συστολὰς ἕλκειν
							τι τὰς ἀρτηρίας εἰς ἑαυτὰς, <br class="lb"/>κατὰ δὲ τὰς διαστολὰς ἐκκρίνειν. ἀλλ’ ὅτι μὲν
							ἀδύνατον <br class="lb"/>τοῦτο, δέδεικται διὰ τὸ περὶ χρείας σφυγμῶν· ἥτις δ’ <br class="lb"/>ἐστὶν ἡ αἰτία,
							δι’ ἣν ὁ ὑψηλός τε ἅμα καὶ ὁ ταχὺς ἐν <br class="lb"/>τῇ συστολῇ σφυγμὸς ἀγγέλλει κριτικὰς
							ἐκκρίσεις, ἐν τῷδε <br class="lb"/>λεχθήσεται· οὐχ ἡ αὐτὴ δύναμίς ἐστιν ἥ τε ζωτικὴ
							προσαγορευομένη <br class="lb"/>καὶ ἡ θρεπτική τε καὶ ἡ φυσική. τῆς μὲν γὰρ <br class="lb"/>ἔργον ἐστὶν ἓν
							τοῦτο μόνον, ἡ τοῦ σφυγμοῦ γένεσις· ἡ φυσικὴ <br class="lb"/>δὲ τό τ’ οἰκεῖον εἰς τὴν θρέψιν
							ἕλκειν καὶ τὸ μὴ <br class="lb"/>τοιοῦτον ἀποκρίνειν σὺν τῷ καὶ κατέχειν δηλονότι καὶ
							<br class="lb"/>ἀλλοιοῦν τὸ οἰκεῖον. εἰς γὰρ τὸ τρέφεσθαι τὰ σώματα <br class="lb"/>τούτων ἁπάντων δεῖται,
							καθάπερ γε καὶ εἰς τὸ φυλάττεσθαι 
<a class="pb" href="#pb425" id="pb425">[p. 425]</a>
 τὴν συμμετρίαν τῆς ἐμφύτου θερμασίας
							τοῦ διαστέλλεσθαί <br class="lb"/>τε καὶ συστέλλεσθαι τὰς ἀρτηρίας καὶ τὴν καρδίαν. <br class="lb"/>ἥντινα
							δύναμιν οὔτ’ ἐν τοῖς φυτοῖς ἔστιν εὑρεῖν <br class="lb"/>οὔτ’ ἐν τοῖς ζώοις ὅσα ψυχρὰ, καθάπερ τά
							τ’ ὄστρεα καὶ <br class="lb"/>ὅσα προσπέφυκε πέτραις, ἤ τισιν ἄλλοις στερεοῖς σώμασιν. <br class="lb"/>ὅσα
							δὲ θερμὰ τῶν ζώων ἐστὶ, καὶ μάλιστα τὰ ἔναιμα, φανερωτάτην <br class="lb"/>τε καὶ σφοδροτάτην
							ἔχει τὴν τοιαύτην δύναμιν. <br class="lb"/>αὕτη μὲν οὖν ἐν ταῖς συστολαῖς τῶν σφυγμῶν ἀποχεῖ
							<br class="lb"/>τὸ λιγνυῶδες περίττωμα μόνον, ὅσον ἂν ἐμποδὼν ἵστηται <br class="lb"/>τῇ συμμετρίᾳ τῆς
							ἐμφύτου θερμασίας, ὥσπέρ γε καὶ <br class="lb"/>κατὰ τὰς διαστολὰς ἐπισπᾶται τὸ ἀναψῦχον αὐτήν. ἡ
							δὲ <br class="lb"/>ἑτέρα δύναμις ἡ θρεπτικὴ τό τ’ οἰκεῖον εἰς τὴν θρέψιν <br class="lb"/>ἕλκει καὶ τὸ
							ἄχρηστον ἐκκρίνει. διάφοροι μὲν οὖν αἱ ἀρχαὶ <br class="lb"/>τῶν δυνάμεών εἰσιν, ὡς καὶ τοῦτ’ ἐν
							τοῖς περὶ τῶν <br class="lb"/>Ἱπποκράτους τε καὶ Πλάτωνος ἐπιδέδεικται δογμάτων· ἐπιμίγνυται
							<br class="lb"/>δ’ ἀλλήλαις ἐν τοῖς κατὰ μέρος ὀργάνοις. αἱ γοῦν <br class="lb"/>ἀρτηρίαι καθόσον τρέφονται
							τῇ θρεπτικῇ διοικοῦνται δυνάμει, <br class="lb"/>καὶ ταύτης ἔργον ἐστὶν ἔκκρισις τῶν περιττωμάτων
								﻿
<a class="pb" href="#pb426" id="pb426">[p. 426]</a>
 τῆς τροφῆς, ὥσπερ τῆς ἑτέρας τῆς ζωτικῆς ἡ τῶν καπνωδῶν
							<br class="lb"/>περιττωμάτων ἔκκρισις. ὅταν μὲν οὖν ταῦτα πλεονάζῃ, μεγίστην <br class="lb"/>τε ἅμα καὶ
							ταχεῖαν αἱ ἀρτηρίαι ποιοῦνται τὴν <br class="lb"/>συστολὴν, καὶ εἴπερ ἦν ἐς αὐτὰς ἔσω καθέντα τὸν
							δάκτυλον <br class="lb"/>ἐπὶ τὴν τῶν σφυγμῶν διάγνωσιν ἥκειν, ᾐσθόμεθα <br class="lb"/>ἂν <span class="milestone">154</span>αὐτῶν ἀκριβῶς ἐπὶ πλεῖστον εἴσω φερομένων· <br class="lb"/>ἐπεὶ δ’
							ἀδύνατον τοῦτο, τῷ τάχει μὲν πρώτως καὶ μάλιστα <br class="lb"/>προσέχειν τὸν νοῦν χρή· ἑξῆς δὲ
							καὶ τῷ ποσῷ τῆς <br class="lb"/>συστολῆς, εἴ τις ἱκανῶς εἴη διαγινώσκειν αὐτὴν γεγυμνασμένος.
							<br class="lb"/>ἐπειδὰν δὲ ταῦτα μὲν τὰ περιττώματα μηκέτι ᾖ, <br class="lb"/>πεφθῶσι δ’ οἱ πρότερον
							σηπόμενοι χυμοὶ, ἑτέρᾳ δυνάμει τῇ <br class="lb"/>φυσικῇ τὰ περιττώματα τῶν πεφθέντων ἐκκρίνεται.
								<span class="milestone">308</span>διαπεφοίτηκε <br class="lb"/>δ’ αὕτη διὰ παντὸς μορίου τοῦ
							ζώου, καὶ διὰ <br class="lb"/>τῶν σαρκῶν καὶ διὰ τῶν νεύρων καὶ διὰ τῶν συνδέσμων <br class="lb"/>καὶ διὰ
							τῶν ὀστῶν, οὐ διὰ μόνων τῶν ἀρτηριῶν τε καὶ <br class="lb"/>φλεβῶν διατέταται. αὕτη τοίνυν ἐστὶν
							ἡ δύναμις ἡ καὶ <br class="lb"/>τὰς κρίσεις ἐργαζομένη, καὶ καθόσον ταύτης μετέχουσιν αἱ
							<br class="lb"/>ἀρτηρίαι, τὸ περιττὸν ἀποτρίβονται. διὰ δὲ τὴν ἑτέραν <br class="lb"/>δύναμιν τὴν σφυγμικὴν,
							ἧς μόναι μετέχουσιν, ἀποκρίνουσιν 
<a class="pb" href="#pb427" id="pb427">[p. 427]</a>
 ἐν ταῖς συστολαῖς τὸ καπνῶδες
							περίττωμα, καθάπερ ἐν <br class="lb"/>ταῖς διαστολαῖς ἕλκουσι τὸ ἀναψῦχον αὐτάς. ἡ χρεία δ’
							<br class="lb"/>οὐκ ἴση διὰ παντὸς ἑκατέρων ἐστὶν, ἀλλ’ ἡ τοῦ πλεονάζοντος <br class="lb"/>ἔστιν ὅτε κρατεῖ.
							καὶ τοίνυν καὶ τυποῖ καθ’ <br class="lb"/>ἑαυτὴν τὸν σφυγμὸν, εἰ καὶ τὰ τῆς δυνάμεως ὡσαύτως
							<br class="lb"/>ἔχοι. τοῦ μέντοι καπνώδους περιττώματος κρατοῦντος ἐπὶ <br class="lb"/>πλεῖστον μὲν
							συστέλλεται, διαστέλλεται δ’ οὐκ ἐπὶ πλεῖστον <br class="lb"/>ἡ καρδία μετὰ τῶν ἀρτηριῶν, ἀλλὰ
							τοσοῦτον μόνον <br class="lb"/>ὅσον αὔταρκες εἰς ἀνάψυξιν ἀπὸ τῆς ἐσχάτης συστολῆς <br class="lb"/>αὐταῖς
							ὑπάρχει. εἰ δὲ τὸ μὲν καπνῶδες θερμὸν <br class="lb"/>ὀλίγον εἴη, πλεῖστον δὲ τὸ ἀπέριττόν τε καὶ
							καθαρὸν <br class="lb"/>καὶ οἷον φλογῶδες, ἐπιπλεῖστον μὲν ἐξαίρονται διαστελλόμενα,
							<br class="lb"/>συστέλλονται δὲ τοσοῦτον μόνον ὅσον ἱκανὸν εἰς <br class="lb"/>τὴν τῆς ἑτέρας χρείας
							ἐκπλήρωσιν. ὥστε ἀεὶ μὲν ἴση κατὰ <br class="lb"/>τὸ μέγεθός ἐστιν ἡ διαστολὴ τῇ συστολῇ, πλὴν εἰ
							κατά <br class="lb"/>τινα τύχην ἐπιβαλλόντων ἡμῶν τοὺς δακτύλους ἐξαίφνης <br class="lb"/>ἡ μεταβολὴ
							γίνοιτο· διαφέρει δὲ ἐν τῷ ποτὲ μὲν τὴν <br class="lb"/>ἔξω κίνησιν ἐπικρατεῖν, ποτὲ δὲ τὴν ἔσω,
							καὶ σημαίνει, <br class="lb"/>καθάπερ εἴρηται, καπνώδη μέν τινα κατὰ τὰς ἀρτηρίας 
<a class="pb" href="#pb428" id="pb428">[p. 428]</a>

							εἶναι θερμασίαν ἡ εἴσω κίνησις κρατοῦσα, πυρώδη δὲ καὶ <br class="lb"/>καθαρὰν ἡ ἔξω. διὰ ταύτην
							μὲν δὴ τὴν αἰτίαν ὁ ὑψηλὸς <br class="lb"/>σφυγμὸς ἐκκρίσεώς ἐστι δηλωτικὸς, ἐπὶ πεπεμμένοις
							<br class="lb"/>ἤδη τοῖς τὸν πυρετὸν ἐργαζομένοις γινόμενος χυμοῖς· ἀεὶ <br class="lb"/>δ’ ἔκκρισις ἅπασα
							κατὰ λόγον φύσεως ἀποτελουμένη πέψεσιν <br class="lb"/>ἕπεται. καὶ γὰρ κατὰ τὴν γαστέρα τότε
							ἀποκρίνουσα <br class="lb"/>φαίνεται τὸ περιττὸν ἡ φύσις, ὅταν πέψῃ. τὰς <br class="lb"/>δὲ ἄλλας ἁπάσας
							ἐκκρίσεις, ὅσαι πρὶν πεφθῆναι τὴν τροφὴν <br class="lb"/>γίνονται, ποτὲ μὲν τῷ δάκνεσθαι πρὸς τῶν
							ἐν αὐτῇ <br class="lb"/>περιεχομένων, ποτὲ δὲ τῷ βαρύνεσθαι πρὸ τοῦ καιροῦ <br class="lb"/>τῆς πέψεως
							ἀναγκάζεται ποιεῖσθαι. κατὰ δὲ τὸν αὐτὸν <br class="lb"/>λόγον καὶ ἡ καθ’ ὅλον τὸ σῶμα δύναμις,
							ἐπειδὰν ἱκανῶς <br class="lb"/>πέψῃ τὸν οἰκεῖον ἑκάστου μορίου χυμὸν, ἀποκρίνει τηνικαῦτα <br class="lb"/>τὸ
							περιττὸν, ὅταν γε, ὡς εἴρηται, μηδὲν αὐτὴν <br class="lb"/>ἐρεθίζῃ πρὸ τοῦ καιροῦ. τὸ πλῆθος δὲ
							τῆς ἐκκρίσεως <br class="lb"/>ἔκ τε τοῦ τὰ πληθωρικὰ προγεγονέναι σημεῖα καὶ ἐκ τῆς <br class="lb"/>παρούσης
							φλογώδους θερμασίας προγινώσκεται. διὰ δὲ <br class="lb"/>τὴν αὐτὴν ταύτην θερμασίαν οἱ σφυγμοὶ
							μεγάλοι φαίνονται <br class="lb"/>καὶ ὑψηλοί. χείρισται τοιγαροῦν τῶν ἐκκρίσεών 
<a class="pb" href="#pb429" id="pb429">[p. 429]</a>

							εἰσιν ἐφ’ ὧν ὁ σφυγμὸς οὔτε μέγας ἐστὶ καὶ ταχὺς ἐν <br class="lb"/>τῇ συστολῇ φαίνεται. εἰ δὲ δὴ
							καὶ μέχρι πλείονος εἴσω <br class="lb"/>χωροίη τὸ καπνῶδες, οὗτος μάλιστα σημαίνει περίττωμα
							<br class="lb"/>κρατεῖν, καὶ διὰ τοῦτ’ ἄπεπτον ὑπάρχειν τὴν νόσον. <br class="lb"/>εἰ δ’ ἐν τούτῳ καὶ ἄτονος
							ὁ σφυγμὸς εἴη, κίνδυνος <br class="lb"/>συγκοπῆναι. φλεγματωδεστέρου δὲ τοῦ νοσήματος
							<br class="lb"/>ὑπάρχοντος, ὅταν ἐπὶ τοῖς ἀνωμάλοις σφυγμοῖς ἡ μετάπτωσις <br class="lb"/>εἰς πλείους τοὺς
							σφοδροὺς καὶ μεγάλους ἀποτελεσθῇ, <br class="lb"/>δι’ ἀποστάσεως ἡ κρίσις, καὶ μᾶλλον, ὅταν
							<br class="lb"/>ἤδη χρονίζῃ· καὶ μᾶλλον, ὅταν ἔτι κατὰ χειμῶνα καὶ <br class="lb"/>ψυχρὰν ἡλικίαν καὶ φύσιν
							καὶ χώραν. εἰς ὅ τι δὲ μάλιστα <br class="lb"/>τοῦ σώματος ὁρμήσει μόριον ἡ ἀπόστασις ἐκ τῶν
							<br class="lb"/>σφυγμῶν οὐκ ἔνεστι προγινώσκειν, ἀλλ’ ὡς κᾀν τοῖς περὶ <br class="lb"/>κρίσεων εἴρηται,
							σκέπτεσθαι χρὴ τὰς ῥοπὰς τῆς φύσεως, <br class="lb"/>ἃς κᾀν τοῖς περὶ κρίσεων λογισμοῖς τὸν
							τρόπον τῆς κινήσεως <br class="lb"/>ἔφαμεν ἐνδείκνυσθαι. ὅταν γὰρ ὁ σφυγμὸς ἐκκριτικὸς
							<br class="lb"/>ἀκριβῶς ᾖ, συνόντων μὲν αὐτῷ τῶν αἱμοῤῥαγικῶν <br class="lb"/>καλουμένων σημείων, ἐκ ῥινῶν
							αἱμοῤῥαγήσουσιν· ἀπόντων 
<a class="pb" href="#pb430" id="pb430">[p. 430]</a>
 δὲ αὐτῶν ἐξ ἄλλου τινὸς χωρίου διασκέπτεσθαι
							τὴν ἔκκρισιν. <br class="lb"/>εἴρηται δὲ περὶ τοιούτων ἁπάντων αὐτάρκως ἐν <br class="lb"/>τοῖς τῶν κρίσεων
							ὑπομνήμασιν. </p>
                  </section>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De praesagitione ex pulsibus</a>
          </header>
          <ul class="tree">
            <li>
              <a href="#body-1">De praesagitione ex pulsibus</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
