<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:18"/>
    <link rel="stylesheet" type="text/css" href="http://oeuvres.github.io/Teinte/layout.css"/>
    <link rel="stylesheet" type="text/css" href="http://oeuvres.github.io/Teinte/teinte.css"/>
  </head>
  <body class="tlg018">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg018.1st1K-grc1.xml">De motu musculorum</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg018.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title lat" lang="lat">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">4</span>, <span class="biblScope">367-464</span>, <span class="date">1822</span></span>. </span>
                <a href="https://hdl.handle.net/2027/chi.11102513">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb367" id="pb367">[p. 367]</a>
                <section id="body-1-1" class="div textpart book level3">
                  <section id="body-1-1-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΜΥΩΝ ΚΙΝΗΣΕΩΣ <br class="lb"/>ΒΙΒΛΙΟΝ Α.<a class="bookmark" href="#body-1-1-1"> §</a></h4>
                    <p class="p autofirst">Ὄργανα κινήσεως τῆς καθ’ ὁρμὴν οἱ μύες <br class="lb"/>εἰσὶν, οὕτω δή τι πολὺ πλῆθος ὄντες, ὡς
							οὐδ’ ἀριθμῆσαι <br class="lb"/>ῥᾴδιον αὐτούς. καὶ γὰρ καὶ συμφύονταί τινες ἀλλήλοις, ὡς
							<br class="lb"/>δοκεῖν εἷς εἶναι, καί τις εἷς ὢν εἰς πολλοὺς τελευτήσας τένοντας <br class="lb"/>οὐχ εἷς ἔτι
							μόνος, ἀλλ’ ὅσοι περ οἱ τένοντες εἶναι <br class="lb"/>δοκεῖ. διὰ τοῦτ’ οὖν καὶ ὅτι πολυειδεῖς
							εἶσι τοῖς σχήμασιν, <br class="lb"/>εἰς ἀνόμοιά τε καταφύονται μόρια, δυσφώρατον ἔχουσι τὸν
							<br class="lb"/>τῆς κινήσεως τρόπον. εἴη δ’ ἂν οὐ μικρὸν οὐδὲ τὸ κατὰ <br class="lb"/>διαφέροντας τόπους καὶ
							πολλάκις ἐναντίους ἐμφύεσθαι τοῖς 
<a class="pb" href="#pb368" id="pb368">[p. 368]</a>
 κινουμένοις μορίοις αὐτούς. οἱ μὲν γὰρ
							ἄνωθεν, οἱ δὲ κάτωθεν, <br class="lb"/>οἱ δ’ ἐκ τοῦ πρόσθεν, ἢ ὄπισθεν, ἢ ἔνθεν ἢ <br class="lb"/>ἔνθεν
							ἐμβάλλουσιν. ἀλλὰ καὶ τμηθεὶς ἅπας μῦς ἐγκάρσιος <br class="lb"/>μὴ πάνυ λεπτῇ μηδ’ ἐπιπολῆς τῇ
							τομῇ βλάπτει μέν τινα <br class="lb"/>πάντως τῶν τοῦ μορίου κινήσεων, εἰς ὃ κατεφύετο. τῷ δ’
							<br class="lb"/>εἶναι πολυειδεῖς τὰς βλάβας καὶ ταύτῃ δυσφώρατος αὐτῶν <br class="lb"/>ὁ τῆς κινήσεως
							τρόπος. αὐτίκα τῶν κατὰ σκέλη μυῶν <br class="lb"/>ἄλλοτ’ ἄλλου τμηθέντος, ἢ κάμπτειν, ἢ
							ἐκτείνειν, ἢ ἐπαίρειν; <br class="lb"/>ἢ καθιέναι, ἢ ἐπιστρέφειν ἀδυνατοῦσι τὸ κῶλον. τὰ <br class="lb"/>δ’
							αὐτὰ καὶ φλεγμοναὶ, καὶ σκίῤῥοι, καὶ σήψεις, καὶ <br class="lb"/>θλάσεις αὐτῶν, καὶ σκληρότητες
							οὐλῶν ἐργάζονται κατά <br class="lb"/>τε τὰ σκέλη καὶ τὰς χεῖρας οὐχ ἥκιστα. καὶ γὰρ τῶν ἐν
							<br class="lb"/>αὐταῖς μυῶν πασχόντων, τινὲς μὲν ἐπαίρειν, ἢ ἐκτείνειν, <br class="lb"/>ἢ κάμπτειν, ἢ
							καθιέναι τὰς χεῖρας οὐκ ἔτι δύνανται, τινὲς <br class="lb"/>δ’ ἑκατέρωσε περιάγειν, ἢ ἐπιστρέφειν
							ὀπίσω. <span class="milestone">365</span>τὰ δ’ <br class="lb"/>αὐτὰ καὶ τῶν τενόντων πασχόντων
							γίνεται. καλοῦσι δ’ αὐτοὺς <br class="lb"/>ἀπονευρώσεις μυῶν οἱ νεώτεροι, ὅτι, οἶμαι, τοὺς μῦς
								
<a class="pb" href="#pb369" id="pb369">[p. 369]</a>
 εἰς αὐτοὺς ὁρῶσι τελευτῶντας. μικτὴ δέ τις ἡ φύσις αὐτῶν <br class="lb"/>ἐστι,
							καὶ μέση συνδέσμου τε καὶ νεύρου. σύνδεσμος <br class="lb"/>γάρ ἐστιν, ὁ γοῦν ἰδίως, οὐ κοινῶς
							ὀνομαζόμενος, σῶμα νευρῶδες, <br class="lb"/>ἐξ ὀστοῦ μὲν ὁρμώμενον πάντως, διαπεφυκὸς δὲ ἢ
							<br class="lb"/>εἰς ὀστοῦν, ἢ εἰς μῦν. καὶ δῆλον, ὡς ἀπὸ τῆς χρείας αὐτῷ <br class="lb"/>τοὔνομα. νεῦρον δὲ
							καὶ τόνος ἐξ ἐγκεφάλου ἢ νωτιαίου <br class="lb"/>φύεται. κέκληται δ’ ἀπ’ αὐτῶν τῶν ἐνεργειῶν
							δυοῖν ὀνόμασιν <br class="lb"/>ἓν ὄργανον, ὅτι νεύειν καὶ τείνειν πέφυκεν. ἡ δ’ <br class="lb"/>οὐσία τοῦ
							σώματος αὐτῶν, ὡς εἰ νοήσαις πεπιλημένον τε <br class="lb"/>καὶ πεπυκνωμένον καὶ διὰ τοῦτο
							σκληρότερον γεγονότα τὸν <br class="lb"/>ἐγκέφαλον. ἔστι δὲ καὶ τὸ τοῦ νωτιαίου σῶμα παραπλήσιον
							<br class="lb"/>ἐγκεφάλῳ πεπιλημένῳ τε καὶ διὰ τοῦτο σκληρῷ γεγονότι. <br class="lb"/>καὶ γὰρ καὶ αὐτοῦ τοῦ
							ἐγκεφάλου τὸ ὀπίσω μέρος τὸ τῷ <br class="lb"/>νωτιαίῳ συνεχὲς σκληρότερον τοῦ πρόσω, καὶ ὅσα τῶν
							<br class="lb"/>νεύρων ἐστὶ μαλακώτερα, ταῦτα οὐδὲν δόξει σοι νωτιαίου <br class="lb"/>διαφέρειν. οὐ μὴν ὅ
							γ’ ἐν τοῖς ἄλλοις ὀστοῖς μυελὸς τοιοῦτος, <br class="lb"/>ἀλλ’ ὑγρὸς καὶ ῥυτὸς ὀλίγου δεῖν·
							μάλιστα δ’ ἂν αὐτοῦ 
<a class="pb" href="#pb370" id="pb370">[p. 370]</a>
 τὸ μαλακὸν εἰκάσαις πιμελῇ. οὐκοῦν οὐδ’ ἐκφυόμενον
							εὑρήσεις <br class="lb"/>τοῦ μυελοῦ τούτου νεῦρον οὐδὲν, οὔτ’ οὖν μαλακὸν <br class="lb"/>οὔτε σκληρόν. ἀλλ’
							οὐδὲ τοῖς ἐγκεφάλου τε καὶ νωτιαίου <br class="lb"/>σκεπάσμασιν ἐσκέπασται, οὐδ’ ἀρτηρίαι καὶ
							φλέβες διαπλέκουσιν <br class="lb"/>αὐτὸν, ὥστε κατ’ οὐδὲν ἐγκεφάλῳ καὶ νωτιαίῳ <br class="lb"/>προσέοικεν,
							οὐδ’ ἐστὶν αὐτῷ κοινωνία πρὸς μῦς οὐδεμία. <br class="lb"/>πρὸς ἐγκέφαλον δὲ καὶ νωτιαῖον ἅπασι
							μυσὶν οὐ σμικρὰ <br class="lb"/>κοινωνία· δέονται γὰρ ἢ παρ’ ἐγκεφάλου νεῦρον, ἢ παρὰ
							<br class="lb"/>νωτιαίου λαβεῖν. καὶ τοῦτο τὸ νεῦρον ἰδέσθαι μὲν μικρὸν, <br class="lb"/>οὐ μὴν τὴν δύναμιν
							μικρόν· ἐπιγνώσῃ δὲ τοῖς παθήμασι. <br class="lb"/>καὶ γὰρ καὶ τεμνόμενον, καὶ θλιβόμενον, καὶ
							θλώμενον, <br class="lb"/>καὶ βρόχῳ διαλαμβανόμενον, καὶ σκιῤῥούμενον, καὶ σηπόμενον,
							<br class="lb"/>ἀφαιρεῖται τοῦ μυὸς ἅπασαν κίνησίν τε καὶ αἴσθησιν, <br class="lb"/>ἀλλὰ καὶ φλεγμαίνοντος
							ἐσπάσθησάν τε καὶ παρέπαισαν <br class="lb"/>οὐκ ὀλίγοι. καί τινες τῶν οὕτως ἐχόντων ἰατροῦ
							σοφωτέρου <br class="lb"/>τυχόντες τεμόντος τὸ νεῦρον αὐτίκα μὲν ἐπαύσαντο <br class="lb"/>τοῦ σπᾶσθαί τε
							καὶ παραπαίειν· ὕστερον δὲ τὸν μῦν, εἰς 
<a class="pb" href="#pb371" id="pb371">[p. 371]</a>
 ὃν ἐνέβαλε τὸ νεῦρον, ἀναίσθητόν
							τε καὶ ἀχρεῖον εἰς τὰς <br class="lb"/>κινήσεις ἔσχον. οὕτως ἄρα μεγάλη τις δύναμις ἐν τοῖς
							νεύροις <br class="lb"/>ἐστὶν, ἄνωθεν ἀπὸ τῆς μεγάλης ἀρχῆς ἐπιῤῥέουσα· οὐ <br class="lb"/>γὰρ δὴ ἐξ αὑτῶν
							γε οὐδὲ σύμφυτον αὐτὴν ἔχει. γνοίης δ’ <br class="lb"/>ἂν τῷδε μάλιστα, εἰ τέμῃς τῶν νεύρων
							τούτων ὁτιοῦν ἢ <br class="lb"/>τὸν νωτιαῖον αὐτόν. ὅσον μὲν γὰρ ἀνωτέρω τῆς τομῆς <br class="lb"/>συνεχὲς
							ἐγκεφάλῳ, τοῦτο μὲν ἔτι διασώσει τὰς τῆς ἀρχῆς <br class="lb"/>δυνάμεις, τὸ κατωτέρω δὲ πᾶν οὔτ’
							αἴσθησιν οὔτε κίνησιν <br class="lb"/>οὐδενὶ χορηγεῖν δυνήσεται. λόγον οὖν ὀχετῶν ἔχοντα <br class="lb"/>τὰ
							νεῦρα καθάπερ ἔκ τινος πηγῆς τοῦ ἐγκεφάλου τοῖς μυσὶ <br class="lb"/>παράγονται τὰς δυνάμεις.
							ἐπειδὰν πρῶτον δ’ αὐτοῖς ὁμιλήσῃ, <br class="lb"/>σχίζεται πολυειδῶς ἄλλην ἐπ’ ἄλλῃ σχίσιν, καὶ
							τέλος εἰς <br class="lb"/>λεπτὰς καὶ ὑμενώδεις ἶνας ὅλα λυθέντα πᾶν οὕτω τὸ τοῦ <br class="lb"/>μυὸς σῶμα
							διαπλέκει. οἱ δ’ αὖ σύνδεσμοι, καθ’ οὓς τοῖς <br class="lb"/>ὀστοῖς οἱ μύες συνδοῦνται καὶ
							συμφύονται, τούς θ’ ὑμένας <br class="lb"/>τοὺς ἀμφ’ αὐτοὺς γεννῶσι, καί τινας εἴσω διαφύσεις εἰς
							αὐτὴν <br class="lb"/>τὴν σάρκα τῶν μυῶν πέμπουσιν, ἣν ὥσπερ τινὰ χώραν ﻿
<a class="pb" href="#pb372" id="pb372">[p. 372]</a>
 μοι νόει
							πολλοῖς ὀχετοῖς ἀρδευομένην, ἑνὶ μὲν τῷ πρόσθεν <br class="lb"/>εἰρημένῳ τῷ νεύρῳ, δύο δ’ ἄλλοις,
							τῷ μὲν αἵματος θερμοῦ <br class="lb"/>καὶ λεπτοῦ καὶ ἀτμώδους, τῷ δὲ ψυχροτέρου τε καὶ
							<br class="lb"/>παχυτέρου. <span class="milestone">366</span>καλεῖται δ’ αὐτῶν τὸ μὲν ἀρτηρία,
							τὸ <br class="lb"/>δὲ φλέψ. οὗτοι μὲν οὖν οἱ ὀχετοὶ τὴν ἀρχὴν ἀπὸ καρδίας <br class="lb"/>καὶ ἥπατος
							ἔχοντες, τὸ σῶμα τῶν μυῶν ἄρδουσι, καὶ διὰ <br class="lb"/>τούτους οὐκέτι χώρα τις ἁπλῶς, ἀλλ’
							οἷον φυτὸν ὁ μῦς γίνεται, <br class="lb"/>διὰ δὲ τὸν τρίτον ὀχετὸν τὸν ἀπὸ τῆς μεγάλης ἀρχῆς
							<br class="lb"/>οὐ φυτὸν, ἀλλ’ ἤδη κρεῖττον φυτοῦ, προσλαβὼν αἴσθησίν <br class="lb"/>τε καὶ κίνησιν τὴν
							καθ’ ὁρμὴν, οἷς τὸ ζῶον τοῦ μὴ <br class="lb"/>ζώου διαφέρει. διὰ ταύτας οὖν τὰς δυνάμεις ὄργανον
							ψυχικὸν <br class="lb"/>ὁ μῦς ἐγένετο, καθάπερ δι’ ἀρτηρίαν καὶ φλέβα φυσικόν. <br class="lb"/>καὶ γὰρ οὖν
							καὶ τῶν κινήσεων αἱ μὲν ἀρτηρίας τε <br class="lb"/>καὶ φλεβὸς φυσικαί τε καὶ χωρὶς ὁρμῆς, αἱ δὲ
							τῶν μυῶν <br class="lb"/>ψυχικαί τε καὶ μεθ’ ὁρμῆς. εἴτε δὲ μετὰ προαιρέσεως λέγοις <br class="lb"/>τὰς τῶν
							μυῶν γίνεσθαι κινήσεις, ἢ ἑκουσίως, ἢ μετὰ <br class="lb"/>βουλήσεως, οὐδὲν διοίσει. ἑνὸς γὰρ ἐν
							ἅπασι τούτοις ἐστοχάσθαι 
<a class="pb" href="#pb373" id="pb373">[p. 373]</a>
 χρὴ, τοῦ διορίσασθαι τὴν κίνησιν αὐτῶν ἀπὸ τῆς
							<br class="lb"/>τῶν ἀρτηριῶν τε καὶ φλεβῶν κινήσεως· ὥστ’, εἰ καὶ μὴ ἱκανὸς <br class="lb"/>εἴης ἐν ὀνόμασιν
							ἐνδείξασθαι τὴν διαφορὰν, αὐτάρκως <br class="lb"/>ὃ βούλῃ δηλώσεις. τί δή ποτε δ’ οὐκ αἰσθήσεως
							ὄργανον <br class="lb"/>εἴπομεν εἶναι τὸν μῦν, ἀλλὰ κινήσεως μόνης, καίτοι γ’ <br class="lb"/>ἀμφοτέρων
							ὁμοίως αὐτῷ μέτεστι; ἢ ὅτι κίνησις μὲν οὐκ ἂν <br class="lb"/>γένοιτο τοῖς ζώοις οὐδεμία καθ’
							ὁρμὴν ἄνευ τῶν μυῶν, <br class="lb"/>ὥστ’ ἴδιον αὐτῆς ὄργανον ὁ μῦς, αἴσθησις δὲ ὑπάρχει τοῖς
							<br class="lb"/>αἰσθητικοῖς μορίοις ἅπασι καὶ χωρὶς μυῶν; ὅ τι γὰρ ἂν <br class="lb"/>αὐτῶν μετάσχῃ νεύρου,
							τοῦτο πάντως αἰσθάνεται. τί μὲν <br class="lb"/>οὖν ὁ μῦς ἐστιν, εἴρηται σαφῶς, ὅτι τῆς κινήσεως
							καθ’ ὁρμὴν <br class="lb"/>ὄργανον· εἴρηται δὲ καὶ ὅθεν ἡ ἀρχὴ τῆς κινήσεως <br class="lb"/>αὐτῷ, καὶ δι’
							ὧν, ὡς ἀπ’ ἐγκεφάλου τε καὶ διὰ νεύρων· <br class="lb"/>εἴρηται δὲ καὶ ὅπως εἰς αὐτὸν ταῦτα
							σχίζεται, καὶ ὅπως οἱ <br class="lb"/>σύνδεσμοι. </p>
                  </section>
                  <section id="body-1-1-2" class="div textpart chapter level4">
                    <p class="p autofirst">Λείποι δ’ ἂν ἔτι περὶ τῆς τῶν τενόντων <br class="lb"/>φύσεως εἰπεῖν πρὸς τὸ μηδὲν ἀσαφὲς
							ὑπολείπεσθαι τοῖς 
<a class="pb" href="#pb374" id="pb374">[p. 374]</a>
 ἑξῆς λόγοις. ὅτι μὲν οὖν οἷον μικτή τις ἡ φύσις ἐστὶ
							τῶν <br class="lb"/>τενόντων ἔκ τε τῶν συνδέσμων <span class="milestone">554</span>καὶ τῶν
							νεύρων, <br class="lb"/>εἴρηται μὲν οὖν καὶ τοῦτο πρόσθεν, ἀλλ’ ὁ λογισμὸς αὐτοῦ
							<br class="lb"/>παραλέλειπται, νῦν δὲ προσκείσεται. σκληρότερός ἐστιν ὁ <br class="lb"/>τένων νεύρου
							τοσοῦτον, ὅσον συνδέσμου μαλακώτερος, ἀλλὰ <br class="lb"/>καὶ τὸν ὄγκον τοῦ σώματος τηλικοῦτος,
							οἷος ἐξ ἀμφοῖν μάλιστα <br class="lb"/>γεγονέναι, καὶ σύνδεσμος μὲν ἅπας ἀναίσθητος, νεῦρον
							<br class="lb"/>δὲ ἅπαν αἰσθητικόν. ὁ δὲ τένων οὔτ’ ἀναίσθητος, <br class="lb"/>ὅτι καὶ νεύρου μετέσχεν,
							οὔθ’ οὕτως αἰσθητικὸς, ὡς τὸ <br class="lb"/>νεῦρον, οὐ γάρ ἐστι νεῦρον μόνον. εἰς ὅσον οὖν
							μέτεστιν <br class="lb"/>αὐτῷ συνδέσμου φύσεως, εἰς τοσοῦτον ἤμβλυνται τὸ τῆς αἰσθήσεως
							<br class="lb"/>ἀκριβές. ἀλλὰ κᾀκ τοῦ φύεσθαι μὲν ἐκ τῆς τελευτῆς <br class="lb"/>τοῦ μυὸς τὸν τένοντα,
							καταφύεσθαι δὲ εἰς τὴν κεφαλὴν <br class="lb"/>αὐτοῦ τό τε νεῦρον καὶ τοὺς συνδέσμους, εἶτ’ εἰς
							<br class="lb"/>ὅλον διασπείρεσθαι τὸν μῦν, εὔλογον ἐξ ἀμφοῖν γεγονέναι <br class="lb"/>τὸν τένοντα.
							σαφέστερον δ’ ἂν μάθοις αὐτὸ διὰ τῆς ἀνατομῆς. <br class="lb"/>ἐναργῶς γὰρ ὄψει τὴν μὲν ἀρχὴν, ἣν
							καλοῦσι κεφαλὴν <br class="lb"/>μυὸς, νευρωδεστέραν, τὰ δὲ μέσα σαρκωδέστερα, ἴνα 
<a class="pb" href="#pb375" id="pb375">[p. 375]</a>

							περ αἱ καλούμεναι κοιλίαι τῶν μυῶν εἰσιν. ἐντεῦθεν δ’ <br class="lb"/>αὖθις ἀεὶ καὶ μᾶλλον ἔτι
							νευρωδέστερος γίνεται κατὰ τὴν <br class="lb"/>αὐτὴν τῇ πρόσθεν ἀναλογίαν. καὶ τέλος εἰς τοσοῦτον
							μᾶλλον <br class="lb"/>νευρῶδες φαίνεται τὸ κάτω πέρας, εἰς ὅσον περ καὶ <br class="lb"/>κατὰ τὴν κεφαλήν.
							τὸ δὲ νεῦρον τὸ καθῆκον εἰς αὐτὸν <br class="lb"/>
							<span class="milestone">367</span>κατὰ μὲν τὴν πρώτην ἔμφυσιν εἰς ὀλίγας νενέμηται
							<br class="lb"/>μοίρας· ἐκείνων δ’ αὖθις εἰς ἑτέρας τεμνομένων, καὶ τούτων <br class="lb"/>τεμνομένων αὖθις
							εἰς ἄλλας, καὶ μέχρι τοσούτου τῆς <br class="lb"/>σχίσεως προϊούσης, ὥστ’ εἰς ὑμενώδεις καὶ πάνυ
							λεπτὰς <br class="lb"/>ἶνας τελευτῆσαι, καὶ πάλιν ἐκ τούτων τῶν μορίων συνιόντων <br class="lb"/>πρὸς ἄλληλα
							καὶ ποιούντων νεῦρα, μείζονα μὲν τὸν <br class="lb"/>ὄγκον τῶν ἔμπροσθεν, ἐλάττονα δὲ τὸ πλῆθος,
							ἐν τῇ τελευτῇ <br class="lb"/>τοῦ μυὸς ἴσα τὸν ἀριθμὸν καὶ τὸ μέγεθος ταῦτα <br class="lb"/>τοῖς κατὰ τὴν
							πρώτην ἀρχὴν γίνεται. ἐπεὶ δ’ αὖθις ὁ τένων <br class="lb"/>φύεται πολὺ μείζων τοῦ καθήκοντος εἰς
							τὸν μῦν νεύρου, <br class="lb"/>δῆλον οὖν, ὡς οὐκ ἐκ τοῦ νεύρου μόνον ἐγένετο, <br class="lb"/>ἀλλά τι καὶ
							τῶν συνδέσμων τῆς φύσεως προσέλαβε, καὶ οὐκ <br class="lb"/>ὀλίγον γε τοῦτο. πολλαχόθι μὲν γὰρ
							ἑξαπλάσιος, πολλαχόθι <br class="lb"/>δὲ καὶ δεκαπλάσιος τῷ πάχει τοῦ νεύρου φαίνεται. καὶ 
<a class="pb" href="#pb376" id="pb376">[p. 376]</a>
 προσηκόντως ἄρα τοιοῦτός τε καὶ τηλικοῦτος ἐγένετο, μέλλων <br class="lb"/>γε καὶ τὴν
							τοῦ νεύρου καὶ τὴν τοῦ συνδέσμου χρείαν <br class="lb"/>παρέξειν. συνδεῖ μὲν γὰρ τὸν μῦν τοῖς
							ὑποκειμένος ὀστοῖς, <br class="lb"/>εἰς ἃ καταφύεται, καὶ ταύτῃ μὲν οὐδὲν διαφέρει συνδέσμου·
							<br class="lb"/>αἰσθάνεται δὲ καὶ κινεῖται, καὶ ταύτῃ πάλιν νεύρου μετέχει. <br class="lb"/>μείζων δὲ
							ἐγένετο τοῦ νεύρου, μέλλων γε κινήσειν αὐτὸς <br class="lb"/>τὸ ὀστοῦν. καταφύεται γὰρ ὡς τὸ πολὺ
							πᾶς τένων <br class="lb"/>εἰς ὀστοῦ μὲν πέρας παρηλειμμένον χόνδρῳ, οὐ μὴν τὸ τυχόν <br class="lb"/>γε
							τούτου πέρας, οὐδ’ ὡς ἔτυχεν αὐτὸς, ἀλλ’ αὐτὸς μὲν <br class="lb"/>πλατυνθεὶς, ἑλίττεται περὶ τοῦ
							ὀστοῦ τὸ ἄνω, ὃ καλεῖται <br class="lb"/>κεφαλή. οὕτως γὰρ ἔμελλεν ὑπὸ τοῦ μυὸς ἑλκόμενος ὁ τένων
							<br class="lb"/>αὐτὸς συμφυὲς ὂν αὐτῷ τὸ ὑποκείμενον ὀστοῦν συνεφέλκεσθαι. <br class="lb"/>δεσμοῦ μὲν γὰρ
							ἀσφαλοῦς τινος ἔδει τῷ μυῒ <br class="lb"/>πρὸς τὸ κινηθησόμενον ὀστοῦν ὑφ’ ἑαυτοῦ, καὶ οὐδὲν ἦν
							<br class="lb"/>ἐπιτηδειότερον συνδέσμου εἰς τοῦτο. τὸ δὲ νεῦρον τὸ ἀπ’ <br class="lb"/>ἐγκεφάλου, ὁδός τις
							ὂν δυνάμεως κινητικῆς, ἕνεκα τοῦ μεταδοῦναι <br class="lb"/>ταύτης συμπαρεξετάθη τε καὶ
							συνανεμίχθη τῷ <br class="lb"/>συνδέσμῳ, καὶ οὕτως ἐξ ἀμφοῖν ὁ τένων ἐγένετο. </p>
                  </section>
                  <a class="pb" href="#pb377" id="pb377">[p. 377]</a>
                  <section id="body-1-1-3" class="div textpart chapter level4">
                    <p class="p autofirst">Ἅπας μὲν οὖν τένων εἰς ὀστοῦν καταφύεται <br class="lb"/>τοὐπίπαν, οὐ μὴν ἅπας γε μῦς εἰς
							τένοντα τελευτᾷ. τῶν <br class="lb"/>γ’ οὖν τὴν γλῶτταν κινούντων μυῶν οὐδενὶ τένων φύεται,
							<br class="lb"/>οὐδὲ γὰρ ἐδεῖτο κινεῖν οὐδὲν ὀστοῦν ἡ γλῶττα, μέλλουσά <br class="lb"/>γε καὶ φωνὴν
							διαρθρώσειν, καὶ χυμοὺς διακρίνειν, καὶ τῇ <br class="lb"/>μασσήσει τε καὶ τῇ καταπόσει
							συνεργήσειν. εἰ δέ τῳ δοκεῖ <br class="lb"/>καὶ ἡ καρδία παραπλησίως ἔχειν, οὐκ ἀκριβῶς οὗτος
							κατεσκέψατο <br class="lb"/>σῶμα μυὸς, ἢ πάντως ἂν ἔγνω πολὺ διαφέρουσαν <br class="lb"/>αὐτὴν καὶ πάχει,
							καὶ διαπλάσει, καὶ πλοκῇ, καὶ σκληρότητι <br class="lb"/>μυός. καὶ μὲν δὴ καὶ τοῖς ἔργοις οὐδὲν
							ἐοίκασιν. ἡ <br class="lb"/>μὲν γὰρ ἐν τῇ διπλῇ καὶ συνθέτῳ κινήσει διὰ παντὸς ἐκ <br class="lb"/>διαστολῆς
							καὶ συστολῆς συγκειμένη, μηδὲν τῆς ὁρμῆς τοῦ <br class="lb"/>ζώου πρὸς τὸ γενέσθαι δεομένη· τοῖς
							μυσὶ δ’ οὔθ’ αἱ κινήσεις <br class="lb"/>ὅμοιαι, καὶ χωρὶς ὁρμῆς οὐκ ἂν γένοιντο. σύνδεσμοι
							<br class="lb"/>μὲν γάρ τινές εἰσιν ἐν τῇ κοιλίᾳ τῆς καρδίας, ἀκριβῶς <br class="lb"/>ἐοικότες τένουσιν,
							ὑπὲρ ὧν τῆς χρείας ἑτέρωθι λέγομεν. <br class="lb"/>ἀκουέτω δὲ νῦν τοὔνομα κατὰ τὸ κοινὸν τοῦ
							συνδέσμου 
<a class="pb" href="#pb378" id="pb378">[p. 378]</a>
 σημαινόμενον. ἀλλὰ τά γε χείλη τοῦ στόματος, ἀκριβεῖ
							<br class="lb"/>συγκράσει δέρματος καὶ μυὸς γεγονότα, χωρὶς ὀστοῦ κινεῖται. <br class="lb"/>ὡσαύτως δὲ καὶ
							οἱ ὀφθαλμοὶ κινοῦνται μὲν καθ’ ὁρμὴν <br class="lb"/>καὶ αὐτοὶ ὑπὸ μυῶν, οὐδὲν δ’ αὐτοῖς ὀστοῦν
							συγκινεῖται. <br class="lb"/>
							<span class="milestone">368</span>καὶ μὴν καὶ τὸ δέρμα τὸ κατὰ τὸ μέτωπόν τε καὶ τὰς
							<br class="lb"/>ὀφρῦς καὶ τὰ πλεῖστα μέρη τοῦ προσώπου τῶν ὀστῶν ἀτρεμούντων <br class="lb"/>κινεῖται καθ’
							ὁρμήν. τοσόνδε μέντοι τὸ διαφέρον <br class="lb"/>ἐστὶ τῷ δέρματι τούτῳ καὶ τοῖς ὀφθαλμοῖς καὶ
							τοῖς χείλεσιν, <br class="lb"/>ὅτι τῷ μὲν ἀντὶ τούτου ὑποτέτακται μυώδης φύσις λεπτὴ, τοὺς
							<br class="lb"/>δ’ ὀφθαλμοὺς μᾶλλον οἱ μύες κινοῦσιν, ἡ δὲ τῶν χειλῶν <br class="lb"/>φύσις δέρματος
							κραθέντος μυῒ γίνεται. εἰ δὲ καὶ ὁ στόμαχος <br class="lb"/>τῆς γαστρὸς, ὃν οἰσοφάγον ἐκάλουν οἱ
							παλαιοὶ, αὐτός <br class="lb"/>τε μῦς ἐστι καὶ τὰ τοῦ μυὸς ἔργα τοῖς ζώοις ὑπηρετεῖ, <br class="lb"/>εἴη ἂν
							καὶ οὗτος ὁ μῦς οὔτε εἰς τένοντα τελευτῶν, οὔτε <br class="lb"/>ὀστοῦν συγκινῶν. ὁ μέντοι κατὰ
							τὸν τράχηλον τῆς τὸ οὖρον <br class="lb"/>ὑποδεχομένης κύστεως τήν τε οὐσίαν τοῦ σώματος ἀκριβῶς
							<br class="lb"/>ἔοικε μυῒ, καὶ τοὖργον αὐτῷ μυὸς, ὥσπερ οὖν καὶ τὸ <br class="lb"/>κατὰ τὴν ἕδραν, εἴτ’ οὖν
							ἕνα μόνον ἐκεῖνον τὸν μῦν, εἴτε 
<a class="pb" href="#pb379" id="pb379">[p. 379]</a>
 πλείους συμφυεῖς χρὴ νομίζειν. κινεῖται
							δ’ οὐδ’ ὑπὸ τούτων <br class="lb"/>οὐδὲν ὀστοῦν, ὥσπερ οὐδ’ ὑπὸ τῶν εἰς τοὺς ὄρχεις <br class="lb"/>καὶ τὸ
							αἰδοῖον καθηκόντων. ἐν κεφαλαίῳ δὲ κατὰ πάντων <br class="lb"/>τῶν μυῶν λεκτέον, ὅτι κινήσεως τῆς
							καθ’ ὁρμὴν ὄντες ὄργανα <br class="lb"/>ποτὲ μὲν ἑαυτοὺς μόνους κινοῦσι συστέλλοντες, ὡς <br class="lb"/>οἱ
							τῆς ἕδρας τε καὶ τῆς κύστεως, ποτὲ δὲ καὶ τὸ δέρμα <br class="lb"/>πρὸς τὴν ἑαυτῶν ἀρχὴν
							ἑλκόμενοι συνεπισπῶνται, καθάπερ <br class="lb"/>οἱ κατὰ τὰ χείλη καὶ τὸ μέτωπον, καὶ ὅλως οἱ
							κατὰ τὸ <br class="lb"/>πρόσωπον. ἐκ τούτων μὲν οὖν οὐδεὶς ἀποφύεται τένων· <br class="lb"/>οἱ δ’. ἄλλοι
							πάντες μύες, ὅσοι μὲν ὀστᾶ κινοῦσιν, εἰς τένοντας <br class="lb"/>τελευτῶσι τοὐπίπαν, ἢ μείζους,
							ἢ ἐλάττους, ὅσοι <br class="lb"/>δ’ ἄλλο τι τούτων, τοῖς μέν εἰσι τένοντες, τοῖς δ’ οὔ. κινοῦσι
							<br class="lb"/>δὲ ἄλλο τι καὶ οὐκ ὀστοῦν οἵ τε τῶν ὀφθαλμῶν, <br class="lb"/>καὶ οἱ τῆς γλώττης, καὶ οἱ τῶν
							ὄρχεών τε καὶ τοῦ αἰδοίου, <br class="lb"/>καὶ οἱ τῆς φάρυγγος, καὶ οἱ κατὰ τὸν λάρυγγα μάλιστα·
							<br class="lb"/>καλεῖται δ’ οὕτω τὸ ἄνω πέρας τῆς τραχείας ἀρτηρίας, <br class="lb"/>ὅπερ καὶ κεφαλὴν
							ὀνομάζουσι βρόγχου τε καὶ φάρυγγος. οἱ <br class="lb"/>μὲν οὖν τῶν ὀφθαλμῶν ὑμενώδεσι μὲν, ἀλλὰ
							ἰσχυραῖς 
<a class="pb" href="#pb380" id="pb380">[p. 380]</a>
 ἀπονευρώσεσιν, εἰς τὸν σκληρὸν καὶ νευρώδη χιτῶνα τὸν
							<br class="lb"/>περικείμενον τῷ ῥαγοειδεῖ καθήκουσιν. οἱ δὲ τοῦ αἰδοίου <br class="lb"/>τε καὶ τῶν ὄρχεων,
							οὐδεμίαν ἀπονεύρωσιν ποιησάμενοι, τοῖς <br class="lb"/>σαρκώδεσι σφῶν αὐτῶν μορίοις ἐμφύονται.
							τῶν δὲ κατὰ <br class="lb"/>τὴν φάρυγγα καὶ τὸν λάρυγγα μυῶν τοῖς μὲν ἀμυδραί τινες
							<br class="lb"/>ἀπονευρώσεις, τοῖς δὲ οὐδ’ ὅλως εἰσί. κινήσεως δὲ τρόπος <br class="lb"/>ἄλλος ἄλλοθι
							φαίνεται. κατὰ μέν γε τὴν γλῶτταν οὐκ <br class="lb"/>ἔστιν ἥντινα κίνησιν οὐκ ἂν ἴδοις· ἄνω τε
							γὰρ καὶ κάτω, <br class="lb"/>καὶ πρόσω, καὶ ὀπίσω, καὶ τῇδε κᾀκεῖσε φαίνεται περιφερομένη,
							<br class="lb"/>καὶ τὰ μὲν οἷον ἀνακλωμένη τε καὶ ἀναπτυσσομένη, <br class="lb"/>τὰ δὲ καὶ κυκλοτερῶς πάντη
							περιφερομένη. κατὰ δὲ τοὺς <br class="lb"/>ὀφθαλμοὺς τέτταρες <span class="milestone">555</span>μέν εἰσιν εὐθεῖαι κινήσεις ἄνω <br class="lb"/>καὶ κάτω, καὶ εἰς δεξιὰ, καὶ ἀριστερὰ, δύο δ’
							ἄλλαι περιστρεφομένων <br class="lb"/>ἐν κύκλῳ. δύο δὲ τῶν κατὰ τοὺς κροτάφους <br class="lb"/>μυῶν·
							ἐρειδόντων μὲν γὰρ ἀλλήλοις τοὺς ὀδόντας τείνονταί <br class="lb"/>τε καὶ κυρτοῦνται, κεχῃνότων
							δὲ χαλῶνται καὶ προστέλλονται. <br class="lb"/>καὶ μὴν καὶ ἡ τοῦ κατὰ τὸν βραχίονα μυὸς τοῦ
							<br class="lb"/>μεγάλου κίνησις ἱκανῶς ἐπιφανὴς, ἐν μὲν τῷ κάμπτειν κατ’ 
<a class="pb" href="#pb381" id="pb381">[p. 381]</a>
 ἀγκῶνα
							κυρτουμένου τε καὶ εἰς ἑαυτὸν συνιόντος, ἐν δὲ <br class="lb"/>ταῖς ἐκτάσεσι χαλωμένου τε καὶ
							προστελλομένου. τὰς δ’ <br class="lb"/>αὐτὰς κινήσεις ὁ τοῦ πήχεως μῦς ὁ μέγας ἐναργῶς ἐντὸς
							<br class="lb"/>ἔχει φαινομένας, ἐν μὲν τῷ κατακάμπτειν τοὺς δακτύλους <br class="lb"/>κυρτούμενός τε καὶ
							συντεινόμενος, ἐκτεινόντων δὲ καὶ αὐτὸς <br class="lb"/>ἐκτεινόμενός τε καὶ χαλώμενος καὶ
							προστελλόμενος. οὕτως <br class="lb"/>δὲ καὶ οἱ ἄλλοι μύες ὀλίγου δεῖν ἅπαντες οἱ κατὰ τὰ
							<br class="lb"/>κῶλα διττὰς ἔχοντες φανοῦνται κινήσεις, εἰ γυμνώσεις αὐτοὺς <br class="lb"/>τοῦ δέρματος· οἱ
							μὲν γὰρ εἰρημένοι καὶ χωρὶς τοῦ <br class="lb"/>γυμνῶσαι διὰ μέγεθος. ἐν τοῖς ἰσχνοῖς γὰρ καὶ
							μυώδεσι <br class="lb"/>σώμασιν <span class="milestone">369</span>οἱ πλεῖστοι τῶν μυῶν ἐναργῶς
							φαίνονται <br class="lb"/>κινούμενοι, πρὶν γυμνωθῆναι τοῦ δέρματος. ἰδίαν δέ τινα <br class="lb"/>κίνησιν,
							ὅτι καὶ τὸ σχῆμα διάφορον, ὁ κατὰ τὴν ἕδραν <br class="lb"/>ἐκτήσατο μῦς τοῖς συσπαστοῖς
							βαλαντίοις ἀνάλογον. ἀτὰρ <br class="lb"/>οὖν καὶ τὸ διάφραγμα τοιούτῳ τινὶ προσέοικε, πλὴν ὅτι
							<br class="lb"/>μὴ διατέτρηται. τούτου μὲν οὖν τὴν κίνησιν ἐναργῶς κατόψει, <br class="lb"/>διελὼν μὲν τὸ
							περιτόναιον, παραστείλας δὲ τὰ <br class="lb"/>ὑποκείμενα σπλάγχνα. τῶν δ’ ἄλλων τῶν κατά τε τὸν
								﻿
<a class="pb" href="#pb382" id="pb382">[p. 382]</a>
 θώρακα καὶ τὸ σύμπαν ἐπιγάστριον μυῶν ἀρκεῖ τὸ δέρμα <br class="lb"/>μόνον
							ἀφελεῖν. συμβέβηκε δ’ αὐτοῖς κατ’ ἐπιγάστριον ἐναντίον <br class="lb"/>παρὰ τοὺς ἐν τοῖς κώλοις
							τε καὶ κατὰ τὸ πρόσωπον <br class="lb"/>μῦς. ἐκεῖνοι μὲν γὰρ, ἡνίκα ἐκτείνονταί τε καὶ πρὸς τὴν
							<br class="lb"/>ἀρχὴν ἀνασπῶνται, κυρτοῦνται· οὗτοι δὲ τεινόμενοι μὲν <br class="lb"/>προστέλλονται,
							κυρτοῦνται δὲ χαλώμενοι. </p>
                  </section>
                  <section id="body-1-1-4" class="div textpart chapter level4">
                    <p class="p autofirst">Πότερον οὖν (τοῦτο γὰρ ἐξ ἀρχῆς προὔκειτο <br class="lb"/>σκοπεῖσθαι) τοσοῦτοι τρόποι κινήσεως
							ὑπάρχουσι τοῖς <br class="lb"/>μυσὶν, ὅσοι περ καὶ φαίνονται κατά τε τὰς διαιρέσεις καὶ <br class="lb"/>πρὶν
							γυμνῶσαι τὰ μόρια, ἢ πολὺ μὲν ἐλάττους εἰσὶ, φαίνονται <br class="lb"/>δὲ πολλοί; τά τε γὰρ ἄλλα
							καὶ τὸ μὴ μίαν πᾶσι τοῖς <br class="lb"/>μυσὶν ὑπάρχειν κίνησιν ἄτοπον, ὥσπερ εἰ καὶ τῶν ἀρτηριῶν
							<br class="lb"/>ἄλλην ἄλλης κίνησιν ἔφασκέ τις ὑπάρχειν· ἀεὶ γὰρ φαίνεται <br class="lb"/>διὰ τῶν ὁμοίων
							ὀργάνων ὁμοίως ἐνεργεῖν ἡ φύσις. τὸ <br class="lb"/>μὲν οὖν ἓξ ὑπάρχειν κινήσεις ἅπασι τοῖς
							μυσὶν, ὅπερ ἤδη <br class="lb"/>τινὲς ἔφασαν, ἐναργῶς ἐξελέγχεται. τῶν γὰρ κατὰ τὰς χεῖρας
							<br class="lb"/>καὶ τὰ σκέλη μυῶν οὐδεὶς ἐκτάσεως καὶ συστολῆς 
<a class="pb" href="#pb383" id="pb383">[p. 383]</a>
 τρίτην τινὰ ἴσχει
							κίνησιν ἑτέραν, ὥσπερ οὐδ’ οἱ κροταφῖται <br class="lb"/>μύες· ἐναργῶς γὰρ καὶ τούτων ἑκατέρῳ δύο
							κινήσεις εἰσίν. <br class="lb"/>εἰ δὲ τὸ κῶλον ὅλον εἰς ἓξ τόπους μεταφέρουσιν οἱ μύες,
							<br class="lb"/>οὐδὲν τοῦτό γε ἀπόρημα πρὸς τὸ μὴ οὐ καθ’ ἕκαστον αὐτῶν <br class="lb"/>διττὴν εἶναι τὴν
							κίνησιν. εἰ μὲν γὰρ εἷς μῦς ἐκίνει τὸ <br class="lb"/>κῶλον ὅλον, ἀναγκαῖον ἂν ἦν, ὅσαι περ αἱ
							τοῦ κώλου, τοσαύτας <br class="lb"/>εἶναι καὶ τὰς τοῦ μυὸς κινήσεις. ἐπεὶ δ’ οὐ μόνον <br class="lb"/>ἓξ,
							ἀλλὰ καὶ πολὺ πλείους εἰσὶν ἑκάστῳ τῶν κώλων οἱ <br class="lb"/>μύες, οὐδὲν δή που θαυμαστὸν,
							ἄλλην ὑπ’ ἄλλου τῷ <br class="lb"/>κώλῳ γίνεσθαι κίνησιν. ἀλλ’ οἶμαι τὴν γλῶτταν ἐξαπατῆσαι
							<br class="lb"/>τοὺς τὰ τοιαῦτα ἀποφῃναμένους, οἰηθέντας ἕνα μῦν <br class="lb"/>αὐτὴν ὑπάρχειν. καὶ εἰ
							ὄντως εἷς ἦν μῦς, ἐναργῶς ἂν ἀπεδείκνυτο, <br class="lb"/>πολλὰς εἶναι κινήσεις ἑνὸς μυός· νῦν
							δὲ, οὐ γάρ <br class="lb"/>ἐστιν εἷς, ἀλλὰ πολλοὶ κινοῦσι μύες αὐτὴν, τοὐναντίον οἶμαι
							<br class="lb"/>περανθήσεσθαι τὸ μὴ πολλὰς ἑκάστου μυὸς εἶναι τὰς <br class="lb"/>κινήσεις. ἢ μάταιον ἂν εἴη
							τὸ πλῆθος αὐτῶν, εἰ δι’ ἑνὸς <br class="lb"/>ἁπάσας ἀποτελεῖσθαι δυνατὸν ἦν. ἀλλ’ ἑκάτερος, φασὶ,
							τῶν 
<a class="pb" href="#pb384" id="pb384">[p. 384]</a>
 ὀφθαλμῶν τέτταρας εὐθείας κινεῖται κινήσεις. ὀρθῶς, ὦ <br class="lb"/>τᾶν. καὶ
							γὰρ καὶ μύες εὐθεῖς τέτταρες· ἦν δ’ ἂν εἷς καθ’ <br class="lb"/>ἑκάτερον, εἰ πάσας κινεῖν
							ἐπεφύκει. ὡς οὖν, εἴπερ ἦν εἷς, <br class="lb"/>ἐπεραίνετο τέτταρας εἶναι τὰς κινήσεις, οὕτως,
							ἐπειδὴ τοσοῦτοι <br class="lb"/>τὸν ἀριθμόν εἰσιν, ὅσαι περ αἱ κινήσεις, ὑφ’ ἑνὸς <br class="lb"/>ἑκάστου
							αὐτῶν μίαν γίνεσθαι περανθήσεται, καθάπερ καὶ <br class="lb"/>τῶν περιστρεφόντων αὐτὸν ἑκατέρου
							μίαν. καὶ μὴν καὶ <br class="lb"/>πρὸς ὑμῶν αὐτῶν, φασὶν, ὡμολόγηται, κᾂν εἰ μὴ πλείους, <br class="lb"/>δύο
							γοῦν καθ’ ἕκαστον μυῶν φαίνεσθαι κινήσεις. πῶς οὖν <br class="lb"/>ὁ λόγος μίαν εἶναι βούλεται;
							ἔστι δὲ τοῦτο οὐδὲν ἄτοπον. <br class="lb"/>ἡ μὲν γὰρ ὡς ἐνέργεια κίνησις μία καθ’ ἕκαστον, ἡ
							<br class="lb"/>δ’ ἐναντία κατὰ συμβεβηκός. <span class="milestone">370</span>ἐνεργεῖ μὲν γὰρ
							ἕλκων <br class="lb"/>ἐφ’ ἑαυτὸν τὸ κινούμενον μόριον, οὐκ ἐνεργεῖ δ’, ὅταν <br class="lb"/>εἰς τὸν ἐναντίον
							τόπον ὑπ’ ἄλλου μυὸς ἀπάγηται. καὶ διὰ <br class="lb"/>τοῦτ’ οὐδὲν τῶν κινουμένων μορίων ἑνὶ
							κέχρηται μυῒ, ἀλλ’ <br class="lb"/>εἰ μὲν ἄνωθέν τις ἐμφύοιτο, πάντως ἄλλος ἀντεμφύεται κάτωθεν,
							<br class="lb"/>εἰ δ’ ἐκ τῶν δεξιῶν, πάντως ἄλλος ἐκ τῶν ἀριστερῶν. <br class="lb"/>ἕκαστον γὰρ τῶν
							κινουμένων μορίων, οἷον ὑφ’ ἡνίων 
<a class="pb" href="#pb385" id="pb385">[p. 385]</a>
 τινῶν τῶν μυῶν εἰς τἀναντία
							διειλημμένον, ἐναλλὰξ ἔχει <br class="lb"/>τὸν μὲν ἐκτεινόμενον αὐτῶν, τὸν δὲ χαλώμενον. ὁ μὲν
							οὖν <br class="lb"/>ἐκταθεὶς ἕλκει πρὸς ἑαυτὸν, ὁ δὲ χαλασθεὶς ἕλκεται σὺν <br class="lb"/>τῷ μορίῳ. καὶ διὰ
							τοῦτο κινοῦνται μὲν κατ’ ἀμφοτέρας τὰς <br class="lb"/>κινήσεις ἀμφότεροι, τὸ δ’ ἐνεργεῖν
							τείνεσθαι τὸν κινούμενόν <br class="lb"/>ἐστιν, οὐχ ἕπεσθαι, ἕπεται δὲ, ὅταν αὐτὸς ἀργῶν
							<br class="lb"/>ὥσπερ καὶ ἄλλο τι τῶν τοῦ κώλου μορίων μεταφέρηται. ἆρ’ <br class="lb"/>οὖν ἤδη τολμῶμεν
							ἀποφαίνεσθαι μὲν, μίαν ἁπάντων μυῶν <br class="lb"/>ξύμφυτον κίνησιν εἶναι, ἢ μηδέπω, πρὶν ἂν
							ἡμῖν ὁμολογήσῃ <br class="lb"/>πάντα τὰ κατ’ αὐτοὺς φαινόμενα; ἐμοὶ μὲν οὖν τοῦτο <br class="lb"/>μακρῷ
							δοκεῖ βέλτιον ὑπάρχειν. τίνα τοίνυν τὰ κατ’ αὐτοὺς <br class="lb"/>φαινόμενα, λέγωμεν ἑξῆς μηδὲν
							παραλιπόντες. ἓν μὲν δὴ <br class="lb"/>καὶ πρῶτον, οὗ μέρος εἴρηταί πως ἤδη κατ’ ἀρχὰς, ὅτι,
							<br class="lb"/>διατεμνομένων αὐτῶν ὅλων ἐγκαρσίων, ἀπόλλυται τελέως κίνησίς <br class="lb"/>τις ἐν τοῖς
							ὑποτεταγμένοις μορίοις, ἐντεμνομένων δὲ <br class="lb"/>παραβλάπτεται. τὸ δὲ τῆς βλάβης ποσὸν τῷ
							ποσῷ τῆς τομῆς <br class="lb"/>ἕπεται, μᾶλλον μὲν ἀπολλυμένης τῆς κινήσεως ἐν ταῖς <br class="lb"/>μείζοσι
							διαιρέσεσιν, ἧττον δὲ ἐπ’ ἐλάττοσι. τὰ δ’ αὐτὰ 
<a class="pb" href="#pb386" id="pb386">[p. 386]</a>
 νόμιζέ μοι πάντα καὶ ἐπὶ
							τῶν τενόντων εἰρῆσθαι. καὶ γὰρ <br class="lb"/>οὖν καὶ τούτους εἰ μὲν ὅλους διατέμοις, παραλύσεις
							τῆς <br class="lb"/>κινήσεως τῶν μορίων, εἰ δὲ ἐντέμοις, παραβλάψεις τοσοῦτον, <br class="lb"/>ὅσον
							ἐνέτεμες. εἰ μὲν οὖν ἅπασα κίνησις ἀπόλοιτο <br class="lb"/>τοῦ μέρους, ἑνὸς τμηθέντος μυὸς,
							ἐπεραίνετ’ ἂν, οἶμαι, <br class="lb"/>πασῶν τῶν κινήσεων ἐξηγεῖσθαι τὸν ἕνα τοῦτον μῦν· εἰ δ’
							<br class="lb"/>αὖθις μία μόνη κίνησις ἀπόλοιτο, ἑνὸς τμηθέντος μυὸς, <br class="lb"/>ἐπεραίνετ’ ἂν, οἶμαι,
							ταύτης μιᾶς μόνης, ἧς ἦν ὁ τμηθεὶς <br class="lb"/>ἡγεμών. ἐπεὶ δὲ οὔτε μίαν μόνην οὔτε πάσας
							ἀπόλλυσθαι <br class="lb"/>συμβέβηκεν, ἀλλὰ πάντως δύο, περαίνεσθαι δόξειεν ἂν ὑφ’ <br class="lb"/>ἑνὸς μυὸς
							γίνεσθαι κινήσεις δύο. ἀλλ’ ἐπεὶ καὶ ὁ ἐκ τῶν <br class="lb"/>ἐναντίων μερῶν τεταγμένος μῦς ἢ
							τένων τμηθεὶς τὰς αὐτὰς <br class="lb"/>δύο κινήσεις ἀπόλλυσιν, αὖθις αὖ κᾀκεῖνον ἴσως κατὰ
							<br class="lb"/>τὸν αὐτὸν λόγον κύριον ἐροῦμεν τῶν αὐτῶν δυεῖν κινήσεων, <br class="lb"/>ὧν καὶ
							ἐπιτροπεύουσιν ἢ βλάπτουσιν ὁμοίως. ὥστε, κᾂν εἷς <br class="lb"/>ὁστισοῦν τῶν μυῶν ἀπόλλυται,
							τὴν τῶν ἐναντίων κίνησιν συναπόλλυσθαι. <br class="lb"/>ποιεῖν δὲ οὐχ ὁμοίως πεφύκασιν, ἀλλ’
							ἑκάτερος <br class="lb"/>τὴν ἑτέραν μόνην. ἀνάγκη γὰρ τούτων θάτερον ἀληθὲς ﻿
<a class="pb" href="#pb387" id="pb387">[p. 387]</a>

							ὑπάρχειν, ὁπότερον δὲ, πειρατέον ἀποδεῖξαι, πρότερόν γε <br class="lb"/>σαφέστερον εἰπόντας, ὅτι
							τῶν διαδεχομένων ἀλλήλας κινήσεων <br class="lb"/>ἀνάγκη τῆς ἑτέρας ἀπολλυμένης καὶ τὴν λοιπὴν
							<br class="lb"/>συναπόλλυσθαι. ἔστω γὰρ ἀπολωλέναι τὴν ἐκτείνειν πεφυκυῖαν <br class="lb"/>τὸ μόριον
							κίνησιν. οὐκοῦν καμφθήσεται μὲν τὴν πρώτην, <br class="lb"/>μενεῖ δὲ ἐν τούτῳ διὰ παντὸς,
							ἐκταθῆναι μὲν οὐκ ἔτι <br class="lb"/>δυνά<span class="milestone">556</span>μενον, ὅτι τῆς
							ἐκτεινούσης ἐστέρηται κινήσεως, <br class="lb"/>ὅτι δὲ ἐκταθῆναι μηκέτι δύναται, διὰ τοῦτο οὐδὲ
							ἔτι καμφθῆναι, <br class="lb"/>κάμπτεται γὰρ τὸ φθάνον ἐκτετάσθαι. κατὰ ταὐτὰ <br class="lb"/>δὲ καὶ τὴν
							κάμπτειν πεφυκυῖαν τὸ μόριον κίνησιν εἴπερ <br class="lb"/>ἀπολέσθαι συμβῇ, ἐκταθήσεται μὲν τήν
							γε πρώτην, ἀκίνητον <br class="lb"/>δὲ τοῦ λοιποῦ γενήσεται, μηκέτι δυνηθὲν ἐλθεῖν <br class="lb"/>ἐπὶ τὴν
							κάμψιν, ἧς προηγουμένης ἕπεται τὸ ἐκτείνεσθαι. <br class="lb"/>τοῦτο μὲν δὴ παντὸς ἀληθὲς μᾶλλον
							εἶναι φαίνεται, τὸ <br class="lb"/>συναπόλλυσθαι τὰς διαδεχομένας ἀλλήλας ἐναντίας κινήσεις. <br class="lb"/>
							<span class="milestone">371</span>καὶ διὰ τοῦτο ὀρθῶς ἔχει ζητῆσαι, πότερον δύο
							κινήσεις <br class="lb"/>ὑπ’ ἀμφοτέρων γίνονται μυῶν, ἢ μία μὲν ὑφ’ ἑκατέρου, <br class="lb"/>συναπόλλυται
							δ’ ἡ λοιπὴ τῇ ἑτέρᾳ. </p>
                  </section>
                  <a class="pb" href="#pb388" id="pb388">[p. 388]</a>
                  <section id="body-1-1-5" class="div textpart chapter level4">
                    <p class="p autofirst">Πῶς οὖν τοῦτο διορισθήσεται; τοῖς διαφόροις <br class="lb"/>συμπτώμασιν. ὡς γὰρ τὰ κοινὰ κοινοῦ
							τινος ἦν, <br class="lb"/>ὅσον ἐφ’ ἑαυτοῖς, ἐνδεικτικὰ, καὶ διὰ τοῦτο ἄδηλον ἐγένετο <br class="lb"/>τὸ καθ’
							ἑκάτερον ἴδιον, οὕτω τὰ διαφέροντα τήν τε ἔνδειξιν <br class="lb"/>ἰδίαν ἑκατέρου τῶν μυῶν τῆς
							ἐνεργείας ποιήσεται, καὶ δῆλον <br class="lb"/>τἀληθές. ἴδια δ’ ἐφ’ ἑκατέρου τῶν μυῶν τάδε
							γίνεται. <br class="lb"/>τοῦ μὲν ἐντὸς διακοπέντος, ἐκταθὲν τὸ μέρος ἐν <br class="lb"/>τούτῳ τῷ σχήματι διὰ
							παντὸς μένει, τοῦ δ’ ἐκτὸς, καμφθὲν <br class="lb"/>οὐκέτ’ ἐκτείνεται. καὶ εἰ λαβόμενος ταῖς
							χερσὶ σαυτοῦ <br class="lb"/>κάμπτοις τὸ ἐκτεταμένον, ἢ ἐκτείνοις τὸ κεκαμμένον, ἑκάτερον
							<br class="lb"/>μὲν αὐτῶν ῥᾳδίως ἐργάσῃ, ἐαθὲν δὲ παραχρῆμα τὸ <br class="lb"/>μόριον εἰς τὴν ἐξ ἀρχῆς
							κατάστασιν ἀχθήσεται. τί τοίνυν <br class="lb"/>ἐκ τούτων ἀποδείκνυται; τὸ κάμπτεσθαι μὲν ὑπὸ τῶν
							ἐντὸς <br class="lb"/>μυῶν, ἐκτείνεσθαι δὲ ὑπὸ τῶν ἐκτός. καὶ διὰ τοῦτο, <br class="lb"/>εἰ μὲν ὁ ἐκτὸς
							τρωθεὶς ἀπολέσειε τὴν ἐνέργειαν, ὁ δ’ ἐντὸς <br class="lb"/>ἐνεργῶν ἔτι μένοι, κάμπτεται τὸ
							μόριον, ὡς ἂν τοῦ κάμπτειν <br class="lb"/>αὐτὸ πεφυκότος ἀβλαβοῦς ὑπάρχοντος· εἰ δ’ ὁ ἐντὸς 
<a class="pb" href="#pb389" id="pb389">[p. 389]</a>
 διακοπείη, τὸ ἔμπαλιν γίνεται· ἐκτείνεται μὲν τὸ κῶλον, <br class="lb"/>κάμπτεται δ’
							οὐκέτι. διὰ τί δ’ ἐν ἑκατέρῳ τῷ σχήματι <br class="lb"/>καταμένει τὸ μόριον ἀκίνητον; ἢ ὅτι
							ἀπόλλυσθαι συμβέβηκε <br class="lb"/>τὰς διαδεχομένας ἀλλήλας κινήσεις; ὅ τε γὰρ κάμπτειν
							<br class="lb"/>πεφυκὼς μῦς, ὑγιὴς μὲν ὢν, τὸ μὲν πρῶτον ἔκαμψε, δεύτερον <br class="lb"/>δὲ καὶ τρίτον
							οὐκέτι κάμπτειν δύναται, μὴ παραλαβὼν <br class="lb"/>αὖθις ἐκτεινόμενον τὸ κῶλον· τοῦ γὰρ
							ἐκτεταμένου ἡ <br class="lb"/>κάμψις· ὅ τ’ ἐκτείνειν πεφυκὼς κατὰ τὸν αὐτὸν λόγον <br class="lb"/>ἅπαξ μὲν
							ἐκτείνει, δεύτερον δὲ ἢ τρίτον οὐκέτι δυνήσεται, <br class="lb"/>μὴ παραλαβὼν αὖθις κεκαμμένον τὸ
							μόριον· τοῦ γὰρ κεκαμμένου <br class="lb"/>ἡ ἔκτασις. εἰ δὲ σὺ τηνικαῦτα τὴν ἀπολωλυῖαν <br class="lb"/>τοῦ
							τετρωμένου μυὸς ἐνέργειαν μιμησάμενος ἐκτείναις ταῖς <br class="lb"/>σαυτοῦ χερσὶ τὸ κεκαμμένον,
							ὄψει σωζομένην τὴν κάμπτειν <br class="lb"/>αὐτὸ πεφυκυῖαν κίνησιν. οὐδὲ γὰρ ἔτι σου δεηθὲν
							αὐτόματον <br class="lb"/>καμφθήσεται ὑπὸ τοῦ κατὰ τὰ ἔνδον μέρη τεταγμένου <br class="lb"/>μυὸς ἐνεργοῦντος
							ἑλκόμενον. οὐ μὴν ἐκταθήσεταί γε <br class="lb"/>οὐδέποθ’ ὑπ’ οὐδενὸς μυὸς, ἀλλ’ ἀεὶ σοῦ πρὸς
							τοῦτο δεηθήσεται· <br class="lb"/>καθάπερ, εἰ τὸν ἐντὸς τρώσεις, ἐκταθήσεται μὲν <br class="lb"/>ἀεὶ χωρὶς
							σοῦ τὸ μόριον, οὐ μὴν καμφθήσεταί γε ὑπ’ 
<a class="pb" href="#pb390" id="pb390">[p. 390]</a>
 οὐδενὸς μυὸς, ἀλλ’ εἰς τοῦτο
							τῆς παρὰ σοῦ δεηθήσεται κινήσεως. <br class="lb"/>δῆλον οὖν ἐκ τῶν εἰρημένων, ὡς τὸ μὲν κάμπτειν
							<br class="lb"/>τῶν ἐντὸς ἔργον ἐστὶ μυῶν, τὸ δὲ ἐκτείνειν τῶν ἐκτός. οὐκ <br class="lb"/>ἄδηλον δ’, ὅτι τὸ
							μὲν τείνεσθαί τε καὶ εἰς ἑαυτοὺς συνέλκεσθαι <br class="lb"/>σύμφυτος ἐνέργεια τοῖς μυσὶ, τὸ δ’
							ἐκτείνεσθαι καὶ <br class="lb"/>χαλᾶσθαι τῶν ἀντιτεταγμένων ἐνταθέντων τε καὶ πρὸς ἑαυτοὺς
							<br class="lb"/>ἑλκυσάντων γίνεται. μάθοις δ’ ἂν αὐτὸ καὶ δι’ ἑτέρων φαινομένων <br class="lb"/>οὐκ ὀλίγων,
							οἷα ἔμαθες, καὶ τοῦδε πρώτου. τῶν <br class="lb"/>ὀρνιθείων μεταχειρισάμενος σκελῶν, ἀφῃρημένων
							δηλονότι <br class="lb"/>τοῦ ζώου, τείνειν τοῖς σαυτοῦ δακτύλοις ἐπιχείρει τοὺς ἐν <br class="lb"/>αὐτῷ
							τένοντας, πρότερον μὲν τοὺς ἐντὸς, ἔπειτα δὲ καὶ <br class="lb"/>τοὺς ἐκτός. ὄψει γὰρ ἐπὶ μὲν
							τοῖς καμπτόμενον τὸ κῶλον, <br class="lb"/>ἐπὶ δὲ τοῖς ἐκτεινόμενον. ἀλλὰ καὶ εἰ προσκείμενον ὅλῳ
							<br class="lb"/>τῶ σώματι τὸ σκέλος ἐπὶ τεθνεῶτος τούτου τοῦ ζώου <br class="lb"/>λαβῶν ἑκατέρους τῶν
							τενόντων ἢ τῶν μυῶν ἐθέλοις τείνειν, <br class="lb"/>
							<span class="milestone">372</span>ἐν μέρει καὶ οὕτως ἂν ἴδοις ἐπὶ μὲν τοῖς ἐντός
							<br class="lb"/>καμπτόμενον τὸ κῶλον, ἐπὶ δὲ τοῖς ἐκτὸς ἐκτεινόμενον. <br class="lb"/>ἀλλὰ καὶ εἰ μῦν ὅλον
							ἐγκάρσιον ἐθέλοις διατεμεῖν εἴτ’ ἐπὶ 
<a class="pb" href="#pb391" id="pb391">[p. 391]</a>
 τεθνεῶτος, εἴτε καὶ ζῶντος ἔτι τοῦ
							ζώου, τῶν μερῶν αὐτοῦ <br class="lb"/>τὸ μὲν ἄνω, τὸ δὲ κάτω φερόμενον ἐναργῶς ὄψει πρὸς τὸ
							<br class="lb"/>ἴδιον πέρας ἑκάτερον ἑλκόμενον. καὶ τοῦτο, καθ’ ὁτιοῦν ἂν <br class="lb"/>μέρος τὸν μῦν ὅλον
							ἐγκάρσιον διατέμῃς, ἐναργῶς ὄψει γιγνόμενον. <br class="lb"/>ᾧ δῆλον, ὅτι πᾶν μόριον αὐτοῦ
							σύμφυτον ἔχει <br class="lb"/>τὴν κίνησιν τὴν εἰς ἑαυτὸ σύνοδον. καὶ γὰρ οὖν καὶ εἰ τὴν
							<br class="lb"/>ἄνωθεν ἀρχὴν μόνην ἀποτέμοις τοῦ μυὸς, ὅλος ἐπὶ τὸ πέρας <br class="lb"/>ἐνεχθήσεται, καὶ εἰ
							τὴν κάτω τελευτὴν, ἐπὶ τὴν κεφαλὴν <br class="lb"/>ἀνασπασθήσεται, καὶ εἰ ἑκατέρωθεν ἀποτέμοις
							αὐτὸν, <br class="lb"/>οἷον σφαιρούμενον ὄψει καὶ συντρέχοντα πρὸς τὸ <br class="lb"/>μέσον ἐξ ἀμφοῖν τῶν
							περάτων. οἶδα μὲν οὖν, ὅτι καθ’ <br class="lb"/>ἕκαστον τῶν εἰρημένων ἱκανῶς ἀποδείκνυται τὸ
							<br class="lb"/>προκείμενον. </p>
                  </section>
                  <section id="body-1-1-6" class="div textpart chapter level4">
                    <p class="p autofirst">Ἀλλὰ καὶ διὰ τοὺς ἔργον πεποιημένους <br class="lb"/>ἰατρούς τε καὶ φιλοσόφους περὶ ἅπασαν
							ἀπορεῖν ἐνεργείας <br class="lb"/>εὕρεσιν οὐ ταῦτα μόνον, ἀλλὰ καὶ τὰ μετὰ ταῦτα λεχθησόμενα
							<br class="lb"/>σύμπαντα προσκείσεται. σκιῤῥωθέντος δὴ μυὸς ἢ <br class="lb"/>τένοντος οὑτινοσοῦν τῶν μὲν
							ἐντὸς τοῦ κώλου τεταγμένων, ﻿
<a class="pb" href="#pb392" id="pb392">[p. 392]</a>
 καμφθὲν τὸ μέρος οὐκ ἔτι ἐκτείνεται, τῶν δὲ
							ἐκτὸς, ἐκταθὲν <br class="lb"/>οὐκ ἔτι κάμπτεται, ἔμπαλιν ἢ κατὰ τὰς τρώσεις εἶχεν. <br class="lb"/>ἐπὶ μὲν
							γὰρ ἐκείνων εἰς τἀναντία τοῦ τρωθέντος ἀνεσπᾶτο <br class="lb"/>τὸ μέρος, ἐνταῦθα δὲ ἐπ’ αὐτὸ τὸ
							πεπονθὸς ἕλκεται. <br class="lb"/>φαίνεται δὲ δὴ καὶ τοῦτο μὲν οὐχ ὅτι μαχόμενον τοῖς ἔμπροσθεν,
							<br class="lb"/>ἀλλὰ καὶ μεγάλως μαρτυροῦν. τὸ γὰρ σκιῤῥωθὲν <br class="lb"/>ἅπαν ὑπὸ τοῦ παρὰ φύσιν ὄγκου
							τείνεται. τοῦτ’ οὖν αὐτῷ <br class="lb"/>πρὸς τοῦ παθήματος φαίνεται γινόμενον, ὅπερ εῤῥωμένῳ
							<br class="lb"/>πρὸς τῆς ὁρμῆς, πλὴν ὅτι πρὸς τῆς ὁρμῆς μὲν ἑκούσιος ἡ <br class="lb"/>κίνησις, πρὸς δὲ τοῦ
							παθήματος ἀκούσιος. οὐκοῦν οὐδ’. <br class="lb"/>ὑπὸ τῶν σῶν χειρῶν οὐδὲν τῶν οὕτω πεπονθότων
							ἀντισπασθῆναι <br class="lb"/>πρὸς τἀναντία δύναται, καθάπερ ἐπὶ τῶν τρώσεων <br class="lb"/>εἶχεν·
							ἀντιτείνει γὰρ ὁ σκίῤῥος, ἀντὶ δεσμοῦ τῷ μυῒ <br class="lb"/>γιγνόμενος. ὡς, εἴπερ ἦν δυνατὸν ὑπὸ
							τῶν ἡμετέρων χειρῶν <br class="lb"/>εἰς τὸν ἀντικείμενον τόπον ἀχθῆναι τὸ μόριον, οὐδὲν ἂν
							<br class="lb"/>ἐκώλυεν αὐτὸ καὶ πρὸς τῶν ἀντιτεταγμένων ἀπάγεσθαι <br class="lb"/>μυῶν, ὡς κινεῖσθαί γε
							κᾀκείνοις τὴν κατὰ φύσιν κίνησιν 
<a class="pb" href="#pb393" id="pb393">[p. 393]</a>
 ἱκανοῖς. ἅπερ δ’ ἐπὶ τῶν σκίῤῥων, ταῦτα
							κᾀπὶ τῶν φλεγμονῶν <br class="lb"/>ὁρᾶται γιγνόμενα. καὶ γὰρ καὶ μύες καὶ τένοντες
							<br class="lb"/>φλεγμῄναντες πολλάκις, ἐφ’ ἑαυτοὺς τείναντες τὸ κῶλον, <br class="lb"/>ἀκίνητον εἰργάσαντο.
							καὶ σκληρότης δ’ οὐλῶν οὐδὲν ἧττον <br class="lb"/>τῶν προκειμένων παθῶν πολλάκις ἐπέδησεν αὐτό.
							φαίνεται <br class="lb"/>γοῦν ταῦτ’ αὐτῷ συμβαίνειν ἅπαντα, καὶ τούτων οὐδὲν ἧττον <br class="lb"/>τὰ
							λεχθησόμενα, μετὰ τοῦ καὶ πολλὰς ἄλλας ἀπορίας <br class="lb"/>διαλύεσθαι. θαυμαστὸν γὰρ ἐδόκει
							καὶ σχεδὸν ἀδύνατον, <br class="lb"/>ἕνα τρόπον κινήσεως ἐχόντων ἁπάντων τῶν μυῶν, ἓν κῶλον,
							<br class="lb"/>τὴν χεῖρα, ποτὲ μὲν ἐκτείνεσθαι, ποτὲ δὲ κάμπτεσθαι, <br class="lb"/>ποτὲ δ’ ἑκατέρωσε
							περιάγεσθαι, καὶ ποτὲ μὲν ἀνατείνεσθαι, <br class="lb"/>ποτὲ δὲ κάτω καθίεσθαι, ποτὲ δ’ εἰς
							τοὐπίσω <br class="lb"/>πρὸς τὴν ῥάχιν ἐπιστρέφεσθαι. ἀλλ’ οὐκέτι θαυμαστὸν <br class="lb"/>οὐδὲν τῶν
							τοιούτων φαίνεται, γνόντων ἡμῶν, τὸ μὲν <br class="lb"/>ἀνατείνεσθαι καὶ καθίεσθαι τὴν χεῖρα τοῦ
							κατὰ τὸν <br class="lb"/>ὦμον ἄρθρου καὶ τῶν κινούντων αὐτὸν μυῶν ἐνέργειαν <br class="lb"/>εἶναι, τὸ δ’
							ἐκτείνεσθαι καὶ κάμπτεσθαι τοῦ κατ’ ἀγκῶνα <br class="lb"/>πήχεως, τὸ δ’ ἐπὶ τὸ πρηνὲς ἢ τὸ
							ὕπτιον στρέ<span class="milestone">373</span>φεσθαι 
<a class="pb" href="#pb394" id="pb394">[p. 394]</a>
 τοῦ βραχίονος πρὸς
							τὴν κερκίδα. τὸ δὲ <br class="lb"/>
							<span class="milestone">557</span>τῆς ῥάχεως ἅπτεσθαι καὶ ἡ κατὰ τὴν τοιαύτην
							ἐνέργειαν <br class="lb"/>κίνησις τῆς χειρὸς ὑπὸ τῶν τεττάρων ἄρθρων ὁμοῦ <br class="lb"/>κινουμένων
							γίνεται, οὕτω καθιεμένου μὲν τοῦ βραχίονος, <br class="lb"/>καμπτομένου δὲ τοῦ πήχεως,
							περιαγομένης δὲ τῆς κερκίδος <br class="lb"/>ἐπὶ τὸ πρηνὲς, ἐπιστρεφομένου δὲ τοῦ καρποῦ πάλιν.
							ἀλλὰ <br class="lb"/>πᾶσαί γε διὰ μυῶν ἐνεργούντων γίνονται, καὶ οὐ νῦν καιρὸς <br class="lb"/>λέγειν, ὑπὸ
							τίνος τίς. ἔν τε γὰρ τῇ τῶν μυῶν ἀνατομῇ, <br class="lb"/>κᾀν τῇ περὶ τῆς χρείας μορίων, ἔτι δὲ
							ταῖς ἀνατομικαῖς <br class="lb"/>ἐγχειρήσεσι λεχθήσεται τό τε πλῆθος ἁπάντων καὶ ἡ δι’
							<br class="lb"/>ἕκαστον αὐτῶν τοῖς μορίοις ὑπάρχουσα κίνησις. ὅπερ δ’ εἰς <br class="lb"/>τὰ προκείμενα
							συντελεῖ, τοῦθ’ ὑπέμνησεν ὁ λόγος, τὸ μηδὲν <br class="lb"/>θαυμάζειν, πῶς εἷς τρόπος κινήσεως
							τοῖς μυσὶν ὑπάρχων <br class="lb"/>οὕτω πολυειδῶς σχηματίζει τὰ κῶλα. τῷ γὰρ ἕκαστον <br class="lb"/>ἐφ’
							ἑαυτὸν ἕλκειν τὸ μέρος, εἰς ὃ καταφύεται, ὁ μὲν ἐκ <br class="lb"/>τῶν δεξιῶν ἐπὶ τὰ ἀριστερὰ
							περιάγειν, ὁ δὲ ἐκ τῶν ἀριστερῶν <br class="lb"/>ἐπὶ τἀναντία δυνήσεται. οὕτω δὲ καὶ κάμπτει μὲν
							<br class="lb"/>ἕτερος, ἐκτείνει δὲ ἄλλος. ὅταν δὲ καὶ πολλοὶ μύες 
<a class="pb" href="#pb395" id="pb395">[p. 395]</a>
 κατὰ πολλὰ τῶν
							ἄρθρων ἐνεργῶσιν ἅμα, τί θαυμαστόν <br class="lb"/>ἐστι, καὶ διὰ τοῦτο πολλὴν ποικιλίαν γίνεσθαι
							τῶν ἐν <br class="lb"/>τοῖς κώλοις σχημάτων; οἱ γὰρ, οἶμαι, εἰς τὴν κεφαλὴν <br class="lb"/>τοῦ βραχίονος
							ἐμβάλλοντες ἀνατείνουσιν αὐτὸν, τὸν πῆχυν <br class="lb"/>δὲ ἐκτείνουσιν οἱ κατὰ τὸν πῆχυν, ἐκτὸς
							εἰς αὐτὸν τελευτῶντες <br class="lb"/>τὸν ἀγκῶνα, τὴν κερκίδα δὲ ἐπὶ τὸ πρηνὲς οἱ <br class="lb"/>κατὰ τὸν
							πῆχυν ἐντὸς οἷον λοξὴν περιάγουσι, τὸν καρπὸν <br class="lb"/>δ’ ἐκτείνουσιν οἱ κατὰ τὸν πῆχυν,
							εἰς αὐτὸν ἐκτὸς τελευτῶντες. <br class="lb"/>ἕκαστος δὲ τῶν δακτύλων ὑπὸ τῶν ἐντὸς τενόντων
							<br class="lb"/>κάμπτεται. εἰ δ’ ἕκαστος τῶν δακτύλων καμφθείη, <br class="lb"/>τὸ σχῆμα τῆς χειρὸς γένοιτ’
							ἂν μάλιστα τοῖς ἐν παγκρατίῳ <br class="lb"/>προτετακόσιν αὐτὴν ὅμοιον. εἰ δὲ ὁ μὲν βραχίων
							ἀναταθείη <br class="lb"/>συμμέτρως, ὁ δὲ πῆχυς ἀκριβῶς ἐκταθείη ἐπὶ τὸ <br class="lb"/>ὕπτιον, τὴν κερκίδα
							δὲ οἱ κατὰ τὸν πῆχυν ἐκτὸς τεταγμένοι <br class="lb"/>μύες ἀνακλάσωσιν, ὁ δὲ καρπὸς ἅμα τοῖς
							δακτύλοις ἐκταθείη, <br class="lb"/>τὸ σχῆμα τῆς ὅλης χειρὸς οἶον τοῖς ἐκτείνουσιν αὐτὴν
							<br class="lb"/>ἕνεκα τοῦ δέξασθαί τι γένοιτ’ ἄν. τοιούτου δ’ ὄντος <br class="lb"/>αὐτοῦ, τὰ μὲν ἄλλα
							φυλάξας, μόνον δὲ ὑπαλλάξας τὸ <br class="lb"/>ὕπτιον, καὶ καταστήσας ἐν τῷ μέσῳ τοῦτ’ ἀκριβῶς
							ὑπτίου 
<a class="pb" href="#pb396" id="pb396">[p. 396]</a>
 καὶ τοῦ πρανοῦς, τὸ σύμπαν εἶδος τῆς χειρὸς ἐργάσῃ τοιοῦτον,
							<br class="lb"/>οἷον μάλιστα γίνεται τοῖς τοξεύουσιν, ἐπὴν τὸν ἰὸν <br class="lb"/>βάλωσιν, ὥς φησιν
							Ἱπποκράτης. οὕτω δὲ καὶ καθ’ ἕκαστον <br class="lb"/>τῶν ἄλλων τῆς ὅλης χειρὸς σχημάτων οὐ
							χαλεπὸν ἐξευρεῖν <br class="lb"/>ἑκάστου τῶν ἄρθρων τὴν κατάστασιν, εἰ μόνον ἐκείνου μνημονεύοις,
							<br class="lb"/>ὅτι τεινόμενος ἕκαστος τῶν μυῶν ἐφ’ ἑαυτὸν <br class="lb"/>ἕλκει τὸ μόριον, εἰς ὃ
							καταφύεται. πάντα γὰρ οὕτως εὑρήσεις <br class="lb"/>τὰ τῆς χειρὸς ἔργα, παλαιόντων, καὶ
							τοξευόντων, <br class="lb"/>καὶ τεκταινομένων, καὶ πᾶν ὁτιοῦν ἄλλο πραττόντων, ὑπὸ <br class="lb"/>τῶν κατ’
							αὐτὴν μυῶν ἐπιτελούμενα. τοῦτο μὲν οὖν ἤδη <br class="lb"/>μοι δοκεῖ σαφὲς ὑπάρχειν, καὶ μηκέτι
							λόγου πλείους <br class="lb"/>δεῖσθαι. </p>
                  </section>
                  <section id="body-1-1-7" class="div textpart chapter level4">
                    <p class="p autofirst">Ὅ δ’ οὔτ’ εἴρηταί πω, καὶ διὰ τοῦτ’ ἀσαφές <br class="lb"/>ἐστιν ἔτι, λεκτέον ἐφεξῆς, τὸ μήτε
							πᾶσαν κίνησιν τῆς χειρὸς <br class="lb"/>ἐνεργείᾳ γίνεσθαι μυῶν, μήτε πᾶσαν ἀκινησίαν ἡσυχίᾳ.
							<br class="lb"/>καὶ γὰρ κίνησίν τινα δυνατὸν εὑρεῖν, ἀργούντων ἁπάντων <br class="lb"/>τῶν κατ’ αὐτὴν μυῶν,
							καί τιν’ ἡσυ<span class="milestone">374</span>χίαν, ἐνεργούντων <br class="lb"/>πάνυ πολλῶν.
							λεγέσθω δὲ πρότερον ὑπὲρ τῆς ﻿
<a class="pb" href="#pb397" id="pb397">[p. 397]</a>
 κινήσεως. ἵνα δὲ ᾖ σαφὴς ὁ λόγος,
							ἀναμνησθῶμεν πρῶτον <br class="lb"/>μὲν ἐπὶ τοῦ παντὸς σώματος δυεῖν οὖν τούτοιν κινήσεων,
							<br class="lb"/>ἀλλήλαις μὲν παρακειμένων, οὐχ ὁμοίως δὲ γινομένων· καλεῖται <br class="lb"/>δ’ αὐτῶν ἡ μὲν
							κατάκλισις, ἡ δὲ κατάπτωσις. καὶ <br class="lb"/>γίνεται δηλονότι καθ’ ὁρμὴν μὲν τὸ
							κατακλίνεσθαι, τὸ καταπίπτειν <br class="lb"/>δ’ ἀκουσίως. τὸ μὲν οὖν κατακλίνεσθαι μυῶν
							<br class="lb"/>ἐνεργείᾳ συντελεῖται, καὶ διὰ τοῦτο ἔργον ἑκούσιόν ἐστι τοῦ <br class="lb"/>ζώου· τὸ δὲ
							καταπίπτειν οὔτ’ ἔργον, ἀλλ’ ἀκούσιον πάθημα, <br class="lb"/>καὶ μυὸς οὐδενὸς ἐνεργοῦντος
							δεῖται, μόνον γὰρ <br class="lb"/>ἀρκεῖ πάντας ἐκλῦσαι τοὺς μῦς τῆς τάσεως, ἐπιτρέψαντος <br class="lb"/>τῷ
							βάθει τοῦ σώματος, ᾗ ῥέπει, φέρεσθαι. ταύτῃ μὲν τὸ <br class="lb"/>καταπίπτειν τοῦ κατακλίνεσθαι
							διήνεγκε, ταύτῃ δὲ καὶ τὸ <br class="lb"/>καταφέρεσθαι τὴν χεῖρα τοῦ καθίεσθαι. καταφέρεται μὲν
							<br class="lb"/>γὰρ, ἁπάντων ἀργούντων τῶν ἐν αὐτῇ μυῶν, ὑπὸ τοῦ συμφύτου <br class="lb"/>τοῖς σώμασι βάρους
							κατασπωμένη· καθίεται δὲ, τῶν <br class="lb"/>κατὰ μασχάλην μυῶν πρὸς ἑαυτοὺς ἑλκόντων τὸν
							βραχίονα. <br class="lb"/>τρίτη τοίνυν αὕτη κίνησις εὑρέθη τῶν μυῶν παρὰ τὰς δύο <br class="lb"/>τὰς
							ἔμπροσθεν εἰρημένας. ἐκείνων γὰρ ἡ μὲν ἑτέρα, καθ’ 
<a class="pb" href="#pb398" id="pb398">[p. 398]</a>
 ἣν ἐνεργοῦσιν, εἰς
							ἑαυτοὺς ἦν σύνοδος, ἡ δ’ ἑτέρα, καθ’ <br class="lb"/>ἣν ἀργοῦσιν, ὑπὸ τῶν ἀντικειμένων
							ἐκτεινόμενοι μυῶν, οὐκ <br class="lb"/>ἦν μὲν αὐτοῖς σύμφυτος, κατὰ δέ τι συμβεβηκὸς ἐγένετο.
							<br class="lb"/>ἡ δὲ νῦν προτεθεῖσα κατ’ οὐδὲν ἐκείναις ἔοικεν· οὔτε γὰρ <br class="lb"/>συστέλλεται κατ’
							αὐτὴν οὔτ’ ἐκτείνεται μῦς οὐδείς. τί γὰρ <br class="lb"/>οὖν οὐδὲ κινεῖται τὸ παράπαν; καὶ μὴν
							οὐκ ἐνδέχεται, τοῦ <br class="lb"/>κώλου παντὸς κάτω φερομένου, μόρια ὄντα τοῦ κώλου τὸν <br class="lb"/>μῦν
							ἀκίνητον μένειν. ἀλλὰ κινεῖται μὲν, οὐ μὴν ἐκτείνεταί <br class="lb"/>γε οὐδὲ συστέλλεται
							τηνικαῦτα. τίς οὖν ὁ τρόπος αὐτῷ <br class="lb"/>τῆς κινήσεως; οἷος καὶ τοῖς ὀστοῖς δηλονότι·
							οὐδὲ γὰρ <br class="lb"/>ταῦτ’ ἐκτεινόμενα καὶ συστελλόμενα συμπεριφέρεται τοῖς <br class="lb"/>κώλοις, ἀλλ’
							ὥσπερ εἰ καὶ τῶν ἀψύχων τι σωμάτων προσδήσας <br class="lb"/>αὐτοῖς ἔτυχες. ἐπεὶ τοίνυν τῶν
							κινήσεων ἡ μὲν σύντασις <br class="lb"/>ἐνέργεια τοῦ μυός ἐστιν, ὡς ἂν ὀργάνου ψυχῆς, ἡ <br class="lb"/>δ’
							ἔκτασις ὡς ὀργάνου μὲν, οὐ μὴν ἐνέργειά γε, ἀλλ’ <br class="lb"/>ἁπλῶς κίνησις, ἡ δὲ νῦν
							προτεθεῖσα τρίτη κίνησις οὐδ’ <br class="lb"/>ὡς ζῶσιν ὑπάρχει τοῖς μυσὶν, ἀλλ’ ὡς τοῖς ἀψύχοις
							τε καὶ 
<a class="pb" href="#pb399" id="pb399">[p. 399]</a>
 τελέως ἐξ ἑαυτῶν ἀκινήτοις, ἐπὶ τὴν λοιπὴν καὶ τετάρτην
							<br class="lb"/>μεταβάντες κίνησιν, ἐπισκεψώμεθα καὶ τὸν ταύτης τρόπον· <br class="lb"/>ἀντίστροφός τις γὰρ
							ἔοικεν ὑπάρχειν τῇ τρίτῃ. κατὰ μὲν <br class="lb"/>γὰρ τὸν τρίτον τρόπον τῆς κινήσεως ἀργεῖν οἱ
							μύες ἀπεδείχθησαν, <br class="lb"/>καίτοι κινούμενοι· κατὰ δὲ τὸν τέταρτον ἐνεργεῖν
							<br class="lb"/>ἀποδειχθήσονται, καίτοι μηδαμῶς κινεῖσθαι φαινόμενοι. <br class="lb"/>ἐννοήσωμεν γὰρ
							ἀνατεταμένην τὴν χεῖρα, κᾄπειτ’ ἐν τούτῳ <br class="lb"/>τῷ σχήματι φυλαττομένην, εἶτ’ ἐρώμεθα
							ἑξῆς ἡμᾶς αὐτοὺς, <br class="lb"/>τί δή ποτ’ οὐ καταφέρεται τῷ βάρει ῥέπουσα, κᾄπειτ’
							ἀποκρινώμεθα, <br class="lb"/>διότι τῶν ἀνατεινόντων αὐτὴν μυῶν ἡ τάσις <br class="lb"/>διαμένει. πρὶν οὖν
							ταύτης ἐκλυθῆναι τελέως, οὐχ οἷόν τε <br class="lb"/>μετακινηθῆναι τῇ χειρί. παυσαμένων μέντοι
							τῆς τάσεως, <br class="lb"/>εἰ μὲν μηδεὶς ἄλλος ταθείη μῦς, ἀλλ’ ἀργοὶ μένοιεν ἅπαντες, <br class="lb"/>ᾗ τὸ
							βάρος αὐτὴν ἄγει, ταύτῃ κατενεχθήσεται· εἰ δέ <br class="lb"/>τις ἄλλος ταθείη μῦς, ἵνα περ
							ἐκεῖνος ἕλκῃ, ταύτῃ κινηθήσεται. <br class="lb"/>δῆλον οὖν, ὡς ἐν τῷ τεταμένην φυλάττειν τὴν
							<br class="lb"/>χεῖρα τῶν εἰς τοῦτο αὐτὴν καταστησάντων μυῶν ἡ τάσις <br class="lb"/>διασώζεται. ἆρ’ οὖν
							ἐνεργεῖν μὲν καὶ τείνεσθαι, κινεῖσθαι 
<a class="pb" href="#pb400" id="pb400">[p. 400]</a>
 δ’ αὐτοὺς οὐ λεκτέον; καὶ μὴν, εἰ
							τοῦτ’ εὐλαβησόμεθα λέγειν, <br class="lb"/>οὐδ’ ἐνεργεῖν αὐτοὺς ῥητέον. ἄτοπον γὰρ ὅτι μὲν
							<br class="lb"/>ἐνεργοῦσιν ὁμολογεῖν κατὰ τὴν σύμφυτόν τε καὶ οἰκειοτάτην <br class="lb"/>ἐνέργειαν,
								<span class="milestone">375</span>ὅτι δὲ κινοῦνται, οὐκέθ’ ὁμολογεῖν. καὶ <br class="lb"/>μὴν
							οὐ φαίνονται κινούμενοι. τί γὰρ καὶ οὐ χρὴ τὰ ἐναντία <br class="lb"/>τιθέναι, κᾂν ὅτι μάλιστα
							χαλεπὴ καὶ δυσδιαίρετος <br class="lb"/>αὐτῶν ἡ μάχη γίνηται; εἰ μὲν γὰρ ἀπορίας ἐρῶντες
							ἐπεχειροῦμεν <br class="lb"/>εἰς τἀναντία, κακῶς ἂν ἐδρῶμεν· ἐπεὶ δὲ οὐ <br class="lb"/>τῶν, ἵνα μηδὲν
							εὑρεθῇ, διὰ τοῦτο ἀπορίας ἐσμὲν κινούντων, <br class="lb"/>ἀλλὰ τῶν, ἵν’ ἀκριβῶς εὑρεθῇ, διὰ
							τοῦτο πανταχόσε <br class="lb"/>περισκεπτομένων, ἑτοίμως χρὴ πᾶν τὸ ἀντιπίπτον εἰς τὸ <br class="lb"/>μέσον
							ἐκφέρειν μηδὲν ὑποστελλο<span class="milestone">558</span>μένους. διότι μὲν γὰρ
							<br class="lb"/>ἐνεργοῦσιν οἱ μύες, διὰ τοῦτ’ αὐτοὺς κινεῖσθαι λέγομεν· <br class="lb"/>διότι δ’ οὔθ’ ὅλον
							τὸ κῶλον, οὗ μέρος εἰσὶν, οὔτ’ αὐτοὶ <br class="lb"/>κατὰ μόνας φαίνονται κινούμενοι, διὰ τοῦτ’
							αὐτοὺς πάλιν <br class="lb"/>οὐ τολμῶμεν ὁμολογεῖν κινεῖσθαι. τίνα οὖν ἄν τις λύσιν <br class="lb"/>ἐφεύροι
							τῆς ἀπορίας; πότερον ἣν οἱ τὰς τονικὰς καλουμένας 
<a class="pb" href="#pb401" id="pb401">[p. 401]</a>
 ὑποθέμενοι κινήσεις, ἤ
							τινα ἑτέραν βελτίονα, ἢ μηδὲ περὶ <br class="lb"/>τούτου προπετῶς ἀποφαινόμεθα, πρὶν ἀκριβῶς
							διασκέψασθαι, <br class="lb"/>τί ποτε καὶ λέγουσιν; ἐμοὶ μὲν πολὺ τοῦτο δοκεῖ <br class="lb"/>βέλτιον εἶναι.
						</p>
                  </section>
                  <section id="body-1-1-8" class="div textpart chapter level4">
                    <p class="p autofirst">Καὶ δὴ ποιῶμεν οὕτως, καὶ πρῶτον μὲν, <br class="lb"/>ὥσπερ ἐκεῖνοι διδάσκουσιν, ὁ λόγος προΐτω.
							νοήσωμεν, ἕλκεσθαί <br class="lb"/>τι σῶμα τῶν ἀψύχων, οἷον ξύλον ἢ λίθον, ὑπό του, <br class="lb"/>αὖθις δ’
							αὖ νοήσωμεν, ὑφ’ ἑτέρου τινὸς ἐπὶ τἀναντία ταὐτὸ <br class="lb"/>τοῦτο πάλιν ἀντισπᾶσθαι, κρατεῖν
							μέντοι τῇ ῥώμῃ τὴν <br class="lb"/>προτέραν ὁλκὴν, καὶ διὰ τοῦθ’ ἕπεσθαι μὲν ἐκείνῃ τὸ <br class="lb"/>σῶμα,
							πολὺ δ’ ἧττον, ἢ εἰ πρὸς μηδενὸς ἀνθείλκετο. <br class="lb"/>τρίτην δὴ κατάστασιν τῷ τοιούτῳ
							σώματι προσφέρωμεν, ὅταν <br class="lb"/>ἰσοσθενῶς εἰς τἀναντία τείνηται. οὐκοῦν ἡ μὲν πρώτη
							κατάστασις <br class="lb"/>ἐκίνησεν αὐτὸ μίαν κίνησιν, ὅσην ἡ τοῦ κινοῦντος <br class="lb"/>ἰσχὺς ἠδύνατο,
							καὶ εἰς τοσαύτην ἠνάγκασε προελθεῖν διάστασιν, <br class="lb"/>εἰς ὅσην οἷόν τ’ ἦν ἄγειν τὸ
							κινοῦν. ἡ δὲ δευτέρα <br class="lb"/>τοσοῦτον ἐλάττονα τῆς πρόσθεν τὴν διάστασιν ἀπέδειξεν,
							<br class="lb"/>ὅσον θάτερον τῶν κινούντων εἰς τὸ ἐναντίον ἀπέσπασε ﻿
<a class="pb" href="#pb402" id="pb402">[p. 402]</a>
 τὸ κινούμενον.
							ἡ δὲ τρίτη κατάστασις, ὅσον ἡ ἑτέρα τῶν <br class="lb"/>κινήσεων εἷλκε πρόσω, τοσοῦτον ἀντισπώσης
							εἰς τοὐπίσω <br class="lb"/>τῆς ἑτέρας, ἐν ταὐτῷ τόπῳ τὸ σῶμα μένειν ἠνάγκασεν, οὐχ <br class="lb"/>ὡς τὸ
							παντελῶς ἀκίνητον· μένει γὰρ καὶ τοῦτ’ ἐν ταὐτῷ <br class="lb"/>διὰ παντὸς, ἀλλ’ οὐχ ὁμοίως
							ἐκείνῳ· τὸ μὲν γὰρ, ὅτι μηδ’ <br class="lb"/>ὅλως κινεῖται, τὸ δὲ, ὅτι διττῶς, ὥσπερ καὶ ὁ πρὸς
							ῥοῦν <br class="lb"/>ποταμῶν νήχων ἐναντίως. καὶ γὰρ οὗτος, ἐὰν ἰσοσθενὴς <br class="lb"/>ᾖ τῇ τοῦ ῥοῦ
							σφοδρότητι, κατὰ τὸν αὐτὸν ἀεὶ διαμένει <br class="lb"/>τόπον, οὐχ ὡς μηδ’ ὅλως κινούμενος, ἀλλ’
							ὅτι πρόσω τοσοῦτον <br class="lb"/>ὑπὸ τῆς οἰκείας διαφέρεται κινήσεως, ὅσον ὑπὸ <br class="lb"/>τῆς ἔξωθεν
							ὀπίσω φέρεται. οὐδὲν δὲ χεῖρον οὕτω ἀσαφὲς <br class="lb"/>πρᾶγμα διὰ πλειόνων ἐξετάζεσθαι
							παραδειγμάτων. ἔστω τις <br class="lb"/>ὑψηλὸς ὄρνις ἐν ταὐτῷ τόπῳ φαινόμενος μένειν. πότερον
							<br class="lb"/>ἀκίνητον εἶναι τοῦτον λεκτέον, ὥσπερ εἰ καὶ κρεμάμενος ἄνωθεν <br class="lb"/>ἔτυχεν, ἢ
							κινεῖσθαι τὴν ἐπὶ τὰ ἄνω κίνησιν εἰς τοσοῦτον, <br class="lb"/>εἰς ὅσον ἤγαγεν αὐτὸν κάτω τὸ τοῦ
							σώματος βάρος; <br class="lb"/>ἐμοὶ μὲν τοῦτο ἀληθέστερον εἶναι δοκεῖ. στερήσας γοῦν <br class="lb"/>αὐτὸν
							τῆς ψυχῆς, ἢ τοῦ τῶν μυῶν τόνου, ταχέως ἐπὶ τὴν 
<a class="pb" href="#pb403" id="pb403">[p. 403]</a>
 γῆν ὄψει καταφερόμενον·
							ᾧ δῆλον, ὅτι τὴν σύμφυτον τῷ <br class="lb"/>τοῦ σώματος βάρει κάτω ῥοπὴν εἰς ἴσον ἀντεσήκου τῇ
							<br class="lb"/>κατὰ τὸν τῆς ψυχῆς τόνον ἄνω φορᾷ. πότερον οὖν ἐν <br class="lb"/>
							<span class="milestone">376</span>ταῖς τοιαύταις ἁπάσαις καταστάσεσι ποτὲ μὲν κάτω,
							<br class="lb"/>ποτὲ δὲ ἄνω τὸ σῶμα φέρεται τἀναντία πάσχον ἐν μέρει, <br class="lb"/>διὰ δὲ τὸ ταχείας τε
							καὶ ὀξυῤῥόπους γίνεσθαι τὰς μεταβολὰς <br class="lb"/>καὶ κατὰ βραχυτάτων διαστημάτων φέρεσθαι
							τὰς κινήσεις <br class="lb"/>ἐν ταὐτῷ φαίνεται τόπῳ μένειν, ἢ ὄντως ἕνα διὰ <br class="lb"/>παντὸς τοῦ
							χρόνου κατέχει τόπον, οὐ τοῦ παρόντος καιροῦ <br class="lb"/>διελθεῖν· ἐν γὰρ τοῖς φυσικοῖς περὶ
							κινήσεως λόγοις τὰ <br class="lb"/>τοιαῦτα ἐρευνᾶσθαι δικαιότερον· ἀλλ’ ἀρκεῖ πρός γε τὰ
							<br class="lb"/>παρόντα τοῦτο ἐξευρῆσθαι, τὸ γίγνεσθαί τι καὶ τοιοῦτον <br class="lb"/>εἶδος ἐνεργείας, ὃ
							καλεῖν μὲν εἴτε τονικὸν, εἴτ’ ἄλλως, ὡς <br class="lb"/>ἂν ἐθέλῃς, οὐ διοίσει. γινώσκειν δ’, οἷόν
							ἐστι, κάλλιον <br class="lb"/>ὑπὲρ τοῦ μὴ δοκεῖν ἀργοὺς εἶναι τοὺς μῦς, ἀνατεταμένης <br class="lb"/>τῆς
							χειρός. τέτταρες οὖν αἱ πᾶσαι διαφοραὶ τῶν κατὰ τοὺς <br class="lb"/>μῦς εἰσι κινήσεων. ἢ γὰρ
							συστέλλονται, ἢ ἐπεκτείνονται, <br class="lb"/>ἢ μεταφέρονται, ἢ τεταμένοι μένουσιν. ἔστι δὲ τοῦ
							αὐτοῦ 
<a class="pb" href="#pb404" id="pb404">[p. 404]</a>
 γένους ἡ τετάρτη διαφορὰ τῇ πρώτῃ, ἀμφότεραι γὰρ ἐνέργειαι
							<br class="lb"/>μυός. ἐπεὶ δὲ τὸν νεκρὸν μῦν, ᾧ μηκέτι μέτεστι τοῦ <br class="lb"/>ψυχικοῦ τόνου,
							διατεμόντες ἐγκάρσιον ὅλον, ἐπὶ τὰ πέρατα <br class="lb"/>συνελκόμενον ὁρῶμεν, δόξειεν ἂν οὐκ
							ἀλόγως ἔργον τῆς τοῦ <br class="lb"/>σώματος αὐτοῦ κατασκευῆς τοῦθ’ ὑπάρχειν. καὶ μὴν εἰ τὸ
							<br class="lb"/>σῶμα τοῦ μυὸς εἰς αὑτὸ συνέλκεσθαι πέφυκε, τίς ἔτι χρεία <br class="lb"/>τῆς ψυχικῆς
							δυνάμεως κινούσης αὐτὸν, εἰ μή τι πρὸς τὸ <br class="lb"/>παραχωρεῖν ἀλλήλοις τῶν κινήσεων τοὺς
							μῦς ἡ παρὰ τῆς <br class="lb"/>ψυχῆς δύναμις χρήσιμος; εἰ γὰρ, ὃ ποιεῖν ἑκάτερος ἐπεφύκει,
							<br class="lb"/>τοῦτ’ ἔδρα διὰ παντὸς, οὐδὲν ἂν ἐκώλυε παθήματι <br class="lb"/>τῷ καλουμένῳ τετάνῳ
							συνέχεσθαι τὸ σῶμα. τί γὰρ ἄλλο <br class="lb"/>ἐστὶ τέτανος, ἢ ὅταν εἰς τἀναντία πρὸς τῶν
							ἀντιτεταγμένων <br class="lb"/>μυῶν ἀκουσίως ἀντισπᾶται τὰ μόρια; τοῦ δὲ μὴ γίνεσθαι <br class="lb"/>τοῦτο
							τὴν τῆς ψυχῆς ἴσως ἄν τις αἰτιάσαιτο δύναμιν, καὶ <br class="lb"/>φαίη κελεῦσαι τοῖς μυσὶν ἄγειν
							σχολὴν, ὅταν τοὺς ἀντικειμένους <br class="lb"/>αὐτῷ δέῃ κινεῖσθαι. ἀλλ’ εἰ τοῦθ’ ὁμολογήσαιμεν,
							<br class="lb"/>πρῶτον μὲν τἀναντία τοῖς πρόσθεν ἐροῦμεν· οὐ γὰρ ἔτι <br class="lb"/>τὸ κινεῖσθαι τοῖς μυσὶ
							παρὰ τοῦ ψυχικοῦ τόνου δώσομεν, 
<a class="pb" href="#pb405" id="pb405">[p. 405]</a>
 ἀλλὰ τὸ μὴ κινεῖσθαι, πολλά τε τῶν
							φαινομένων κατ’ αὐτοὺς <br class="lb"/>ἕξομεν ἐναντιούμενα, καὶ πρῶτόν γε καὶ μέγιστον <br class="lb"/>τὸ,
							τοῦ καθήκοντος εἰς τὸν ἐντὸς μῦν νεύρου τμηθέντος, <br class="lb"/>ἐκτεινόμενον αὐτίκα τὸν μῦν
							ἐκεῖνον ὁρᾶσθαι καὶ διὰ παντὸς <br class="lb"/>ἐν τούτῳ μένοντα. χρὴ γὰρ, εἴπερ ἡ μὲν συστολὴ
							σύμφυτος <br class="lb"/>αὐτοῦ τῷ σώματι, τὸ δὲ ἐκτείνεσθαι τῆς ψυχῆς <br class="lb"/>κελευούσης ἐγίνετο,
							τὴν ἔκτασιν ἀπόλλυσθαι μᾶλλον, ἢ τὴν <br class="lb"/>συστολὴν, ἡνίκα πρὸς τὴν ἀρχὴν κοινωνίας
							ἀπέσχισται μῦν <br class="lb"/>τμηθέντα. νυνὶ δ’ ἔμπαλιν ἔχει, συστέλλεται μὲν; οὗ τὸ <br class="lb"/>νεῦρον
							ἄτμητον, ὁ δ’ ἐναντίως ἐκτείνεται. ἐχρῆν δὲ οὐ <br class="lb"/>μόνον τοῦ τμηθέντος τὸ νεῦρον
							ἀπόλλυσθαι τὴν ἔκτασιν, <br class="lb"/>ἀλλὰ καὶ τοῦ μὴ τμηθέντος ἄμφω διασώζεσθαι, τήν τ’
							ἔκτασιν <br class="lb"/>καὶ τὴν συστολὴν, εἴ πέρ γε τὸ μὲν ἐκτείνεσθαι παρὰ <br class="lb"/>τοῦ νεύρου, τὸ
							δὲ συστέλλεσθαι παρ’ ἑαυτῶν ἔχουσιν οἱ <br class="lb"/>μύες. τίνα οὖν καὶ ταύτης τῆς ἀπορίας
							ἕξομεν λύσιν; ἐξ <br class="lb"/>αὐτῆς τῶν πραγμάτων τῆς διαφορᾶς χρὴ κᾀνταῦθα τὸ διάφορον
							<br class="lb"/>εὑρεῖν τῆς τε τοῦ σώματος τῶν μυῶν κινήσεως καὶ 
<a class="pb" href="#pb406" id="pb406">[p. 406]</a>
 τῆς χρωμένης αὐτῶν
							δυνάμεως. τίς οὖν ἡ διαφορά; τμηθέντος <br class="lb"/>τοῦ ἔξω μυὸς, ἢ τένοντος, κάμπτεσθαι
							παραχρῆμα τὸ <br class="lb"/>μόριον, κᾂν μὴ προαιρώμεθα κάμπτειν αὐτὸ ὑπό τινος <br class="lb"/>καμφθέν.
							οὐδὲ γὰρ τοῦτο χρὴ παραδραμεῖν, ὑπὸ τοῦ σώματος <br class="lb"/>αὐτοῦ δηλονότι τῶν ἐντὸς μυῶν εἰς
							ἑαυτοὺς πεφυκότων <br class="lb"/>συντρέχειν. εἰ γὰρ οὐ τῆς ἡμετέρας ὁρμῆς ἡ κάμψις <br class="lb"/>τοῦ
							μορίου, πῶς ἂν ὑπὸ τῆς ψυχικῆς γίνεσθαι λέγοιτ’ ἂν <br class="lb"/>δυνάμεως; ἵν’ οὖν γνῷς, τίς
							ἐστιν ἡ τῆς δυνάμεως ἴδιος <br class="lb"/>κίνησις, <span class="milestone">377</span>κάμπτειν
							ἐπὶ πλέον τὸν ἄνθρωπον πειρᾶσθαι <br class="lb"/>κέλευσον τὸ κεκοιλωμένον μόριον· ὄψει γὰρ
							ἐναργῶς αὐτὸ <br class="lb"/>καμπτόμενον. αὖθις οὖν ἐκλῦσαι τὴν τοῦ κάμπτειν ὁρμὴν <br class="lb"/>κέλευσον·
							ὄψει γὰρ αὐτὸ πάλιν ἐκτεινόμενον μέχρι τοῦ τὴν <br class="lb"/>πρότερον ἀπολαβεῖν καμπὴν, εἰς ἣν
							ἠνέχθη χωρὶς ὁρμῆς. <br class="lb"/>ἐκ γὰρ τούτων τῶν φαινομένων ἐναργῶς ἔστι μαθεῖν, ὡς <br class="lb"/>εἰς
							ἀκριβῆ καὶ τελείαν καμπὴν οὐκ ἄν ποτε ἀφίκοιτ’ ἐξ <br class="lb"/>αὐτοῦ σῶμα τοῦ μυὸς, μὴ
							βοηθούμενον ὑπὸ τῆς ψυχικῆς <br class="lb"/>δυνάμεως. μάτην οὖν, φήσει τις ἴσως, τὸ φύσιν ἔχον
							συστέλλεσθαι <br class="lb"/>τὸ σῶμα τῶν μυῶν ἐγένετο ἀπὸ τῆς ψυχῆς τελεώτερον ﻿
<a class="pb" href="#pb407" id="pb407">[p. 407]</a>

							αὐτὸ καὶ κάλλιον ἐργαζομένης. ὁ δὴ τοῦτ’ ἐρῶν <br class="lb"/>εἷς τίς ἐστι τῶν τῆς ἀπορίας τε καὶ
							ἀοριστίας, ὡς αὐτοὶ <br class="lb"/>καλοῦσιν, ἐραστῶν· ὃν ἡδέως ἂν ἐροίμην, εἰ τὸ πεφυκὸς
							<br class="lb"/>ἐκτείνεσθαι μόριον ἐπιτηδειότατον ὄργανον ἡγεῖται τῆς <br class="lb"/>συνάγειν ἔργον ἐχούσης
							δυνάμεως, ἢ τὸ ἐναντίον. ἐγὼ μὲν <br class="lb"/>γὰρ οὐδ’ ἐπινοῶ εὑρεῖν, πῶς ἀφυέστερον εἰς
							κίνησιν ὄργανον <br class="lb"/>ἄν τις κατεσκεύασεν, ἢ εἰ πρὸς τἀναντία <span class="milestone">559</span>ῥέπον <br class="lb"/>αὐτὸ τῆς τοῦ κινοῦντος ὁρμῆς ἐποίησεν. εἰ δὲ τοῦτ’ ἀφυὲς,
							<br class="lb"/>τοὐναντίον ἅπαν τὸ νεῦρον ἐξ ἑαυτοῦ, πρὸς ὃ τὸ κινῆσον <br class="lb"/>βούλεται,
							εὐφυέστατον. τῆς οὖν ψυχικῆς δυνάμεως ἕλκειν <br class="lb"/>ἐπὶ τὴν ἰδίαν ἀρχὴν τὸν μῦν
							σπευδούσης, ἡ κατασκευὴ <br class="lb"/>πρὸς τοῦτ’ ἐπιτήδειος αὐτῷ γέγονε. τοῦτο μὲν τοιοῦτόν
							<br class="lb"/>ἐστιν. </p>
                  </section>
                  <section id="body-1-1-9" class="div textpart chapter level4">
                    <p class="p autofirst">Ἐκεῖνο δ’ ἄν τις εὐλογώτερον ζητήσειέ τε <br class="lb"/>καὶ ἀπορήσειε, τί δή ποθ’ ὅλως ἰδίαν
							ἔφαμεν εἶναι κίνησιν <br class="lb"/>τῷ σώματι τοῦ μυὸς ἐσχάτην τὴν συστολὴν, εἴ γε καὶ <br class="lb"/>μετὰ
							τὴν τελείαν ἔκτασιν συστέλλεται, καὶ μετὰ τὴν τελείαν 
<a class="pb" href="#pb408" id="pb408">[p. 408]</a>
 συστολὴν
							ἐκτείνεται. ἢ γὰρ οὐδετέραν αὐτῷ κίνησιν οἰκείαν <br class="lb"/>εἶναι λεκτέον, ἀλλὰ κατά τι
							σύμπτωμα γίνεσθαι, <br class="lb"/>ἢ ἀμφοτέρας ὁμοίως οἰκείας ὑπάρχειν ἡγητέον. ἢ ὅτι πλεῖστον
							<br class="lb"/>μὲν ἀποχωρεῖ τῆς τελείας ἐκτάσεως, ὀλίγον δὲ τῆς <br class="lb"/>τελείας συστολῆς, διὰ τοῦτο
							οἰκειοτέραν αὐτοῦ τὴν συστολὴν <br class="lb"/>ἡγητέον; ὄντων γὰρ δυοῖν ὑπερβολικῶν, ὡς ἂν εἴποι
							<br class="lb"/>τις, σχημάτων, ἄκρας ἐκτάσεως καὶ τελείας συστολῆς, εἰ <br class="lb"/>μηδὲν μᾶλλον οἰκεῖον
							ἦν τῷ σώματι τοῦ μυὸς τὸ συστέλλεσθαι <br class="lb"/>τοῦ ἐκτείνεσθαι, τὸ μέσον ἀκριβῶς ἀμφοῖν ἂν
							ἐλάμβανε <br class="lb"/>σχῆμα καὶ διὰ παντὸς εἰς τοῦτ’ ἤρχετ’ ἂν ἀφεθείς· νυνὶ <br class="lb"/>δ’ οὐ
							φαίνεται, προσέρχεται γὰρ ἐγγύτερον τῆς τελείας τοῦ <br class="lb"/>κώλου κάμψεως, ἤπερ τῆς
							ἐκτάσεως, ἀλλὰ κᾂν τοῦτο δοθῇ <br class="lb"/>τε καὶ ῥηθῇ, ὥσπερ οὖν δίκαιον δίδοσθαι τοῦτο καὶ
							λέγεσθαι, <br class="lb"/>(φαίνεται γὰρ οὕτως ἔχον,) ἔτι μοι δοκεῖ σκεπτέον εἶναι, <br class="lb"/>τί δή
							ποτε, τῆς ἐσχάτης καμπῆς τῷ κώλῳ γινομένης <br class="lb"/>καθ’ ὁρμὴν, ἐπειδὰν ἐκλύσωμεν ταύτην,
							ὀλίγον ἀποχωρῶν <br class="lb"/>ὁ μῦς φαίνεται καὶ πρὸς βραχύ πως ἐκτεινόμενος· <br class="lb"/>ἐχρῆν γὰρ
							μηδ’ ὅλως, εἴπερ ἡ τοῦ σώματος αὐτοῦ φύσις 
<a class="pb" href="#pb409" id="pb409">[p. 409]</a>
 ἐπὶ τὸ συστέλλεσθαι ῥέπει.
							τίνων οὖν εἰς τοῦτο λογισμῶν <br class="lb"/>εὐπορήσομεν, ἐν μέσῳ κείσθω σκοπεῖν τῆς ἀληθείας
							ἐρασταῖς, <br class="lb"/>ἵν’, εἰ μὲν ἀποδεικνύντες ὀρθῶς καὶ μηδαμῶς σφαλλόμενοι <br class="lb"/>φαίνοιντο,
							πᾶν ἤδη τὸ προτεθὲν εὑρῆσθαι λέγωμεν· <br class="lb"/>εἰ δὲ μὴ, ἀλλὰ τῶν γε πλείστων, τῶν μὲν
							εὑρημένων ἤδη, <br class="lb"/>τῶν δ’ ἐμμελῶς ἠπορημένων, ἄλλος τις καὶ ἄλλος τὸ λεῖπον
							<br class="lb"/>ἐξεύρῃ. ἵνα δὲ ὁ μέλλων λόγος ᾖ μοι σαφὴς, δέομαί <br class="lb"/>τινος εἰκόνος, ἣν οὐ μόνον
							σοι νοῆσαι δυνατὸν, <span class="milestone">378</span>ἀλλὰ <br class="lb"/>καὶ κατασκευάσαι
							βουληθέντι. δύο γὰρ ὀστᾶ λαβὼν οἵου <br class="lb"/>βούλῃ ζώου κατ’ ἄρθρον ἀλλήλοις συμβάλλοντα,
							δύο σειρὰς <br class="lb"/>ἐκ νεύρων πλειόνων πλεξάμενος, ἤτοι κατακόλλησον <br class="lb"/>ἀκριβῶς, πρὸς
							οἷς ἂν ἐγὼ κελεύσω μέρεσι τῶν ὀστῶν, ἢ <br class="lb"/>πρόσδησον· κελεύω δὲ κολλᾷν ἢ προσδεῖν,
							ἵνα περ οἱ <br class="lb"/>μύες τοῖς ὀστοῖς ἐνεφύοντο. διττοῦ δὲ ὄντος τρόπου τῆς <br class="lb"/>ἐμφύσεως
							ἅπασι τοῖς μυσὶν, οὐδὲν χεῖρον ἑκάτερον αὐτῶν <br class="lb"/>μιμήσασθαι διὰ τῆς εἰκόνος.
							ἐγχειρητέον οὖν σαφῶς ἑρμηνεῦσαι <br class="lb"/>τὸν διττὸν τοῦτον τρόπον· οὐδὲ γὰρ ὀρθῶς ἄν τις
								
<a class="pb" href="#pb410" id="pb410">[p. 410]</a>
 αὐτὸν μιμήσαιτο, μὴ ἀκριβῶς ἐκμαθών. ἀρχὴ δ’ ἂν ἥδε <br class="lb"/>γίγνοιτο τῷ
							λόγῳ δικαιοτάτη. τῶν συμβαλλόντων ἀλλήλοις <br class="lb"/>ὀστῶν, ἵν’ ἄρθρον γένηται, τὸ μὲν
							ἕτερον αὐτῶν ἐστι τὸ <br class="lb"/>κινούμενον, θάτερον δὲ οἷον ἕδρα τις ὑπερήρεισται τῷ
							κινουμένῳ, <br class="lb"/>καθάπερ ὁρᾷς τοὺς τῶν θυρῶν στρόφιγγας ἔχοντας. <br class="lb"/>ὥστ’ ἐξ ἀνάγκης
							τῷ μένοντι μὲν ἡ κοιλότης, τῷ κινουμένῳ <br class="lb"/>δ’ ἡ κυρτότης ὑπῆρξε. καλεῖται δ’ ἡ μὲν
							κοιλότης <br class="lb"/>κοτύλη τε καὶ γλήνη, ἡ δ’ αὖ κυρτότης κεφαλή τε καὶ <br class="lb"/>κόνδυλος.
							τοσοῦτον δ’ ἡ κοτύλη τῆς γλήνης βαθυτέρα, <br class="lb"/>ὅσον ἡ κεφαλὴ τοῦ κονδύλου
							προμηκεστέρα· ἑκάτερον γὰρ <br class="lb"/>ἑκατέρῳ καθάπερ στρόφιγγι χώραν ἐπιτηδείαν ἡ φύσις
							παρεσκεύασεν. <br class="lb"/>ἐπειδὴ δὲ οὕτω καλῶς εἶχε τὰ κινηθησόμενα, <br class="lb"/>πολὺ κάλλιον αὐτοῖς
							ἔτι καὶ τεχνικώτερον συνῆψε τὰ κινήσοντα. <br class="lb"/>τὰ γὰρ τῶν κινήσεων ὄργανα, τοὺς μῦς,
							ἐξέφυσε <br class="lb"/>μὲν τῶν ὑπερκειμένων ὀστῶν, ἐν οἷς αἱ κοτύλαι, κατέφυσε <br class="lb"/>δὲ εἰς τὰς
							κεφαλὰς τῶν ὑποκειμένων, ἅπερ ἔμελλε κινεῖσθαι· <br class="lb"/>καὶ διὰ τούτων ἐκτεινομένων
							ἀνασπωμένων τῶν κεφαλῶν, 
<a class="pb" href="#pb411" id="pb411">[p. 411]</a>
 συνανασπᾶται πᾶν τὸ κῶλον. ἐπεὶ δὲ ὁ μὲν αὐτῶν
							<br class="lb"/>μεῖζον, ὁ δὲ ἔλαττον ὀστοῦν ἔμελλε κινήσειν, ἀνάλογον <br class="lb"/>τοῖς ὄγκοις τῶν
							κινηθησομένων ὀστῶν τὸ μέγεθος τῶν κινησόντων <br class="lb"/>ἐδημιούργησε μυῶν, ὥστε εὐλόγως οἱ
							μὲν ἐξ αὐτῶν <br class="lb"/>τῶν κεφαλῶν ἢ κονδύλων τῶν ὑπερκειμένων ὀστῶν ἐξέφυσαν, <br class="lb"/>οἱ δὲ
							μικρὸν τούτων κατωτέρω, πλησίον τῆς κοτύλης <br class="lb"/>ἢ γλήνης, οὐ πάνυ τι· μικροὶ γὰρ ἂν
							οὕτω παντάπασιν <br class="lb"/>ἐγένοντο καὶ ἀδύνατοι κινεῖν τὸ ὑποκείμενον ὀστοῦν. <br class="lb"/>αὕτη μὲν
							ἡ φύσις τῶν τ’ ἀλλήλοις συνταττομένων ὀστῶν <br class="lb"/>κατ’ ἄρθρα καὶ τῶν κινούντων αὐτὰ
							μυῶν. μιμήσαιο δ’ <br class="lb"/>ἂν αὐτὴν ὀρθῶς, εἰ τὴν σειρὰν ἐξάψας θατέρου τῶν ὀστῶν
							<br class="lb"/>καθ’ ὃ μέρος ὁ μῦς ἐξεφύετο, καθάψεις αὐτῆς τὸ λοιπὸν <br class="lb"/>πέρας εἰς τὴν κεφαλὴν
							θατέρου τῶν ὀστῶν, ἵνα περ ὁ μῦς <br class="lb"/>κατεφύετο, δυοῖν τούτοιν στοχαζόμενος, ἑτέρου
							μὲν, τοῦ <br class="lb"/>τὸ πάχος τῆς σειρᾶς ἱκανὸν εἶναι κινεῖν καὶ ὀχεῖν τὸ ὑποτεταγμένον
							<br class="lb"/>ὀστοῦν, ἑτέρου δὲ, τοῦ κατὰ τὰς ὑπερβολὰς τῶν <br class="lb"/>σχημάτων μηδ’ ὅλως τετάσθαι
							τὴν σειρὰν, ἀλλ’ οὕτως ἔχειν, <br class="lb"/>ὡς εἰ καὶ κατὰ τῆς γῆς ἔῤῥιπτο μηδενὸς ἐξημμένη.
							δύο οὖν. ﻿
<a class="pb" href="#pb412" id="pb412">[p. 412]</a>
 ἔστωσαν αἱ σειραὶ τὰς χώρας τῶν ἀντιτεταγμένων μυῶν, <br class="lb"/>τῶν
							ἐκτείνειν καὶ κάμπτειν τὸ κῶλον πεφυκότων, κατειληφυῖαι, <br class="lb"/>τηνικαῦθ’ ἑκατέρας
							παντελῶς ἐλευθερουμένης τῆς ἐντάσεως, <br class="lb"/>ἡνίκα ἔσχατον ἔχει τὸ κῶλον σχῆμα, ἡ μὲν
							ἐκτὸς, ὅταν <br class="lb"/>ἀκριβῶς ἐκτεταμένον ᾖ, ἡ δ’ ἐντὸς, ἐπειδὰν κεκαμμένον. <br class="lb"/>τούτων
							ᾧδε κατασκευασθέντων, πρόδηλον, ὅτι τῶν σειρῶν <br class="lb"/>ἑκατέρα πρὸς μὲν τῶν ἡμετέρων
							ἑλκομένη χειρῶν εἰς ἐσχάτην <br class="lb"/>ἔκτασιν ἢ καμπὴν ἄγει τὴν τῶν ὀστῶν σύνταξιν, αὗται
							<br class="lb"/>δὲ καθ’ ἑαυτὰς ἀφεθεῖσαι, μέσον σχῆμα τῆς τῶν ὀστῶν <br class="lb"/>συνθέσεως ἐνεργήσασαι,
							τοῦ λοιποῦ μένουσιν ἡσυχάζουσαι. <br class="lb"/>προσέχειν δὲ δεῖ τὸν νοῦν μὴ παρέργως αὐτῷ τῷ
							σχήματι· <br class="lb"/>τὸ μέσον γὰρ ἀκριβῶς τοῦτό ἐστιν ἐσχάτης ἐκτάσεως καὶ <br class="lb"/>συστολῆς. εἰ
							μέντοι τὴν ἑτέραν τῶν σειρῶν ἐπιτέμοις μὲν <br class="lb"/>κατά τι, μὴ διατέμοις δ’ ὅλην, βραχὺ
							παντελῶς ἐπὶ θάτερα <br class="lb"/>τοῦ μέσου σχήματος μεταστήσεις τῶν ὀστῶν τὴν σύνταξιν· <br class="lb"/>
							<span class="milestone">379</span>εἰ δὲ καὶ διατέμοις ἅπασαν, ἐπὶ πλέον μὲν, <br class="lb"/>οὐ
							μὴν ὥστ’ εἰς ἔσχατον ἐλθεῖν σχῆμα. τὰ γὰρ δὴ ἔσχατα <br class="lb"/>σχήματα μετὰ τοῦ ταῖς χερσὶν
							ἐπὶ τὴν ἰδίαν ἀρχὴν ἕλκειν 
<a class="pb" href="#pb413" id="pb413">[p. 413]</a>
 τὰς σειρὰς οὐκ ἄλλως φαίνεται γιγνόμενα. τὰ
							δ’ αὐτὰ <br class="lb"/>ταῦτα συμπτώματα κᾀπὶ τῶν μυῶν ἐναργῶς ὁρᾶται, ἀνάλογον <br class="lb"/>μὲν ἔχοντος
							τῇ σειρᾷ τοῦ μυὸς, τῇ κινούσῃ δ’ αὐτὴν <br class="lb"/>χειρὶ τῆς ψυχῆς. οὔτε γὰρ ἄνευ τῆς χειρὸς
							οὐδετέρα τῶν <br class="lb"/>σειρῶν εἰς ἔσχατον σχῆμα τὴν τῶν ὀστῶν ἀγαγεῖν δύναται
							<br class="lb"/>σύνταξιν, οὔτ’ ἄνευ τῆς ψυχικῆς ὁρμῆς οὐδέτερος τῶν μυῶν <br class="lb"/>οὔτ’ ἐσχάτην καμπὴν
							οὔτ’ ἔκτασιν ἄκραν ἐργάσασθαι τοῦ <br class="lb"/>μορίου. στερήσας δὲ τοὺς μὲν μῦς τῆς ψυχικῆς
							ὁρμῆς, <br class="lb"/>τὰς δὲ σειρὰς τῆς χειρὸς, τὸ μέσον ὄψει σχῆμα τῶν ὀστῶν <br class="lb"/>πρὸς ἄλληλα
							γιγνόμενον. εἰ δὲ τέμοις τὸν ἐκτὸς μῦν, <br class="lb"/>καμπτόμενον ἐπὶ πλέον τοῦ μέσου σχήματος
							ὄψει τὸ κῶλον, <br class="lb"/>ὥσπερ εἰ τὴν ἐκτὸς σειρὰν ἔτεμες. οὕτω δὲ καὶ, εἰ τὸν ἐντὸς
							<br class="lb"/>μῦν τέμοις, ἐκτεινόμενον ἐπὶ πλέον τοῦ μέσου θεάσῃ <br class="lb"/>τὸ μόριον. τίνες οὖν
							αἰτίαι καὶ τούτων καὶ τῶν ἄλλων <br class="lb"/>ἁπάντων τῶν κατὰ τοὺς μῦς παθημάτων; ἀρχὴ μὲν
							ἁπασῶν <br class="lb"/>μία τὸ τοὺς μῦς τελείαν ἔχειν συστολὴν ἐν τοῖς ὑπερβολικοῖς <br class="lb"/>σχήμασιν,
							ὥσπερ ἐπὶ τῶν σειρῶν εἶχεν· αἱ δ’ ἄλλαι 
<a class="pb" href="#pb414" id="pb414">[p. 414]</a>
 πᾶσαι ταύτῃ ἀκόλουθοι. τὴν οὖν
							ἀρχὴν αὐτόθεν ἀποδείξομεν. <br class="lb"/>οὐ γὰρ ἐξ ὑποθέσεώς τινος ἡμῖν ἀδήλου ληπτέον
							<br class="lb"/>αὐτὴν, ἀλλ’ ἔκ τινος ἐναργῶς φαινομένου κατὰ τοὺς μῦς <br class="lb"/>ἅπαντας συμπτώματος.
							τίνος τούτου; τοῦ μικρῷ πρόσθεν <br class="lb"/>εἰρημένου, τοῦ συστέλλεσθαι τὸν μῦν εἰς τοσοῦτον,
							ὅταν <br class="lb"/>ὁ τένων ἀποτμηθῇ τοῦ κώλου τῆς κε<span class="milestone">560</span>φαλῆς,
							εἰς ὅσον, <br class="lb"/>ὅταν ὑπὸ τῆς προαιρέσεως κινούμενος εἰς τὴν ἐσχάτην καμπὴν <br class="lb"/>ἀγάγῃ
							τὸ κῶλον. ἐνδείκνυται γὰρ ἐναργῶς τὸ τοιοῦτον <br class="lb"/>φαινόμενον εἰς ἐσχάτην πεφυκότα
							συστολὴν ἔρχεσθαι τὸν <br class="lb"/>μῦν, ὅσον ἐπὶ τῇ κατασκευῇ τοῦ σώματος. ὅταν γὰρ ἀφαιρεθῇ
							<br class="lb"/>τῆς πρὸς τὸ ἀντιτεῖνον ὀστοῦν συνεχείας, τόθ’ οἷον <br class="lb"/>ἐκ δεσμοῦ λυθεὶς καὶ
							τελέως ἐλεύθερος γενόμενος ἐνεδείξατο <br class="lb"/>τὴν ἑαυτοῦ φύσιν. ἕως δὲ ὑπὸ τοῦ κατ’
							ἀντικρὺ <br class="lb"/>τεταγμένου μυὸς ἀνεσπᾶτο τὸ μόριον, ἔχοντος δηλονότι κᾀκείνου <br class="lb"/>τὴν
							αὐτὴν φύσιν, ὡς δὴ σπεύδειν ἐπὶ τὴν ἐσχάτην <br class="lb"/>συστολὴν, τὸ ἴσον ὁ ἕτερος μῦς ὑπὸ
							θατέρου τῆς εἰς <br class="lb"/>ἑαυτὸν ἀπεστερεῖτο συνόδου, καὶ οὕτω συνέβαινε τῶν 
<a class="pb" href="#pb415" id="pb415">[p. 415]</a>

							ἀντιτεταγμένων ἐν τοῖς κώλοις μυῶν ἑκάτερον τὸ τῆς συστολῆς <br class="lb"/>ἥμισυ βλάπτεσθαι. τῷ
							γὰρ πεφυκέναι μὲν ἀμφοτέρους <br class="lb"/>εἰς ἐσχάτην ἀεὶ συστολὴν ἐπείγεσθαι, προσδεδέσθαι δ’
							ἐκ <br class="lb"/>τῶν ἀντικειμένων μερῶν ἑνὸς ὀστοῦ κεφαλῆς, πάντως ἀναγκαῖον <br class="lb"/>ἦν ἰσοσθενέσι
							κινήσεσι διειλημμένον τὸ κῶλον ἕπεσθαι <br class="lb"/>μηδετέρᾳ. τὸ μηδετέρᾳ δ’ ἕπεσθαι ταὐτὸν ἦν
							τῷ <br class="lb"/>μέσον ἔχειν σχῆμα τῶν ἐσχάτων. ἐκείνων γὰρ ἑκάτερον ἐγίνετο, <br class="lb"/>τῆς ἑτέρας
							αὐτῶν κρατούσης· ἡ μὲν ἔκτασις, τῆς ἐκτὸς, <br class="lb"/>ἡ δὲ κάμψις, τῆς ἐντός. ἰσοσθενὴς μὲν
							οὖν ἡ τοῦ <br class="lb"/>σώματος αὐτῶν τῶν μυῶν γίνεται κίνησις, ὅταν μηδετέρᾳ <br class="lb"/>σύμμαχον ἔχῃ
							τὸν ψυχικὸν τόνον· ἀνισοσθενὴς δὲ, ὅταν <br class="lb"/>ἡ ἑτέρα μόνη κρατῇ. ὥστε ἀναγκαῖον νικᾷν
							ἐκείνου τοῦ μυὸς <br class="lb"/>τὴν συστολὴν, ὁπότερος ἂν ὑπὸ ψυχικῆς βοηθῆται δυνάμεως.
							<br class="lb"/>τριῶν μὲν δὴ φαινομένων αἰτίας εὑρήκαμεν, ἀπὸ <br class="lb"/>μιᾶς ἀρχῆς ὁρμηθέντες, ἣν οὐδ’
							αὐτὴν ἐξ ὑποθέσεως ἡμετέρας, <br class="lb"/>ἀλλ’ ἐξ ἐναργοῦς ἐλάβομεν φαινομένου. διὰ γὰρ τὸ
							<br class="lb"/>φαίνεσθαι τὴν ἐσχάτην συστολὴν λαμβάνοντας τοὺς μῦς, 
<a class="pb" href="#pb416" id="pb416">[p. 416]</a>
 ὅταν ἀπολυθῶσι
							τοῦ πρὸς τὰς κεφαλὰς τῶν κώλων δεσμοῦ, <br class="lb"/>δῆλον ἡμῖν ἐγένετο πεφυκέναι μὲν αὐτοὺς,
							ὅσον ἐπὶ τῇ κατασκευῇ, <br class="lb"/>συστέλλεσθαι τελέως, δι’ ἄλλο δέ τι <span class="milestone">380</span>κωλύεσθαι. <br class="lb"/>τί δ’ ἦν τὸ κωλῦον ζητοῦντες, προσεχῶς μὲν
							τὸν <br class="lb"/>δεσμὸν εὕρομεν. οὗ γὰρ ἀποκοπέντος εἰς ἔσχατον συνεστέλλοντο, <br class="lb"/>τοῦτο τοῦ
							μὴ συστέλλεσθαι πρότερον αἴτιον ἐτιθέμεθα. <br class="lb"/>τὸν δεσμὸν δ’ οὐχ ἁπλῶς, ὅτι δεσμός
							ἐστι, διὰ <br class="lb"/>τοῦτο κωλύονθ’ εὕρομεν συστέλλεσθαι τοὺς μῦς, ἀλλ’ ὅτι <br class="lb"/>καταφύεται
							εἰς ὀστοῦ κεφαλὴν εἰς τἀναντία μέρη τεινομένην. <br class="lb"/>καὶ διὰ τοῦτο εὐπορήσαμεν αἰτίας
							δευτέρου φαινομένου, <br class="lb"/>τοῦ τὸ μέσον σχῆμα λαμβάνειν τὰ κῶλα, μηδετέρου τῶν
							<br class="lb"/>μυῶν ὑπὸ τῆς ψυχικῆς δυνάμεως κινουμένου. τρίτον δ’ <br class="lb"/>ἦν ἐπὶ τούτοις
							φαινόμενον τὸ κάμπτεσθαι καὶ συστέλλεσθαι <br class="lb"/>ἢ ἐκτείνεσθαι τηνικαῦτα τὸ κῶλον, ὅταν
							τὸν <br class="lb"/>μῦν τὸν ἕτερον μόνον ἡ προαίρεσις κινῇ· νικᾶσθαι <br class="lb"/>γὰρ ἐν τούτῳ τὸν ἕτερον
							καὶ συνεκτείνεσθαι βιαίως <br class="lb"/>ἀναγκάζεσθαι τῷ σύμπαντι κώλῳ. φέρε δὴ πρὸς τούτοις
								﻿
<a class="pb" href="#pb417" id="pb417">[p. 417]</a>
 καὶ τῶν ἄλλων ἁπάντων φαινομένων εἴπωμεν τὰς αἰτίας, <br class="lb"/>ἵν’, εἰ μὲν
							ὁμολογοῖεν ἀλλήλαις, πιστεύωμεν καὶ διὰ τοῦτο <br class="lb"/>τοῖς ὑπὲρ αὐτῶν λογισμοῖς, εἰ δέ πη
							καὶ διαφέροιντο κᾂν <br class="lb"/>καθ’ ἓν ὁτιοῦν, πάντας ὁμοίως ὑποπτεύοιμεν. ἔστω δὴ <br class="lb"/>πρὸς
							τοῖς εἰρημένοις πρῶτον μὲν τόδε τὸ φαινόμενον. <br class="lb"/>τμηθέντος μὲν τοῦ ἔξω μυὸς,
							ἐπέκεινα μὲν τοῦ μέσου σχήματος <br class="lb"/>κάμπτεται τὸ κῶλον, οὐ μὴν εἰς ἔσχατόν γε. καίτοι
							<br class="lb"/>τάχ’ ἂν ἴσως δόξειεν εὔλογον εἶναι, μηκέτι ἀντισπῶντος εἰς <br class="lb"/>τἀναντία τὸν
							ἐντὸς μῦν μηδενὸς, εἰς ἐσχάτην ἰέναι δεῖν <br class="lb"/>αὐτὸν συστολήν. ἀλλ’ ὁ γινώσκων οὕτως
							ἐπιλέλησται τοῦ <br class="lb"/>κατὰ κῶλον βάρους ἀντιβαίνοντος τῇ παντελεῖ τοῦ μυὸς
							<br class="lb"/>συστολῇ. καὶ γὰρ ἐπὶ τῆς διὰ τῶν σειρῶν εἰκόνος ὁμοίως <br class="lb"/>ἐμφαίνεται γινόμενον.
							οὐδὲ γὰρ, ἐκείνων τῆς ἐκτὸς τμηθείσης, <br class="lb"/>εἰς ἐσχάτην ἠδύνατο ἐλθεῖν ἡ λοιπὴ
							συστολὴν, πρὶν <br class="lb"/>ἀποτμηθῆναι τὸ κινούμενον ὑπ’ αὐτῆς ὀστοῦν· ἕως δ’ ἦν
							<br class="lb"/>συνεχὲς, ἀντέσπα πρὸς ἑαυτὸ τὴν σειράν. οὐκοῦν κᾀπειδὰν <br class="lb"/>τὸν ἐντὸς μῦν
							διατέμῃ τις, ἐν τῷ μεταξὺ τοῦ μέσου σχήματος 
<a class="pb" href="#pb418" id="pb418">[p. 418]</a>
 καὶ τῆς ἐσχάτης ἐκτάσεως τὸ
							κῶλον καθίσταται· <br class="lb"/>τελέως γὰρ ἐκτείνειν αὐτὸ χωρὶς τῆς ψυχικῆς ὁρμῆς ἀδύνατος
							<br class="lb"/>ὁ ἐκτὸς μῦς. ὥστε καὶ ταῦτα τὰ φαινόμενα τοῖς τ’ ἔμπροσθεν <br class="lb"/>εἰρημένοις καὶ
							ἀλλήλοις ὁμολογεῖ. </p>
                  </section>
                  <section id="body-1-1-10" class="div textpart chapter level4">
                    <p class="p autofirst">Ἔτι δὲ ὅσα περὶ πάντων τῶν κατὰ τὰ μόρια <br class="lb"/>σχημάτων Ἱπποκράτει γέγραπται πάλαι,
							καὶ νῦν οὕτως <br class="lb"/>ἔχειν φαίνεται. ἆρ’ οὖν θαυμαστῶς ὁμολογεῖ καὶ ταῦτα; <br class="lb"/>πρῶτον
							μὲν, ὅτι κάμψαντες τελέως ὁτιοῦν μόριον ἢ ἐκτείναντες <br class="lb"/>ἐσχάτως ὀδυνώμεθα· δεύτερον
							δὲ, ὅτι τὸ μέσον τούτων <br class="lb"/>σχῆμα τὸ ἀνωδυνώτατόν ἐστι· τρίτον δ’, ὅτι μεταβολῆς
							<br class="lb"/>ταχείας ἐπὶ τοῖς ἐσχάτοις σχήμασιν ὀρεγόμεθα· τέταρτον <br class="lb"/>δὲ, ὅτι μέχρι
							πλείστου τὸ μέσον σχῆμα φυλάττομεν, <br class="lb"/>οὐδεμιᾶς ἐπιθυμοῦντες μεταβολῆς· πέμπτον δὲ,
							ὅτι καὶ <br class="lb"/>τοῦτό ποτε μεταβάλλειν ἐπιθυμοῦμεν· ἕκτον δὲ, ὅτι πᾶν <br class="lb"/>σχῆμα δύσφορον
							τοῖς ἐσχάτως ἀσθενέσιν. αἱ μὲν γὰρ ὑπερβολαὶ <br class="lb"/>τῶν σχημάτων εὐλόγως ὀδυνηραὶ, τοῦ
							μὲν ἑτέρου <br class="lb"/>τῶν μυῶν ἐνεργοῦντος, τοῦ δ’ ἑτέρου παρὰ φύσιν ἐκτεινομένου. <br class="lb"/>τὸ
							μέσον δὲ τούτων σχῆμα, καὶ τῆς ἐνεργείας καὶ 
<a class="pb" href="#pb419" id="pb419">[p. 419]</a>
 τῆς ἀμέτρου τάσεως
							ἀμφοτέρους ἀναπαῦον, εἰκότως ἥδιστον. <br class="lb"/>ὥστε καὶ τῆς μεταβολῆς τῶν μὲν ὀδυνηρῶν
							σχημάτων ταχείας <br class="lb"/>δεόμεθα, τῆς δ’ ἀνωδύνου <span class="milestone">381</span>βραδείας. διὰ τί <br class="lb"/>δ’ ὅλως μεταβάλλειν αὐτὸ δεόμεθα, καίτοι γε ἀνώδυνον ὄν;
							<br class="lb"/>ὅτι κᾀν τούτῳ τάσιν τινὰ ὑπομένουσιν οἱ μύες, ἀλλ’ ἧττον <br class="lb"/>μὲν, ἢ ἐν τοῖς
							ἄλλοις ἅπασιν, ἀνώδυνον δ’ οὖν αὐτὸ λέγομεν, <br class="lb"/>οὐχ ὡς οὐδ’ ὅλως ὀδύνης μετέχον,
							ἀλλ’ ὡς ἐλαχίστης <br class="lb"/>τε ταύτης καὶ σχεδὸν ἀναισθήτου διὰ βραχύτητα, καὶ τότ’
							<br class="lb"/>αὐτὸ μεταβάλλειν ἐπιθυμοῦμεν, ὅταν ἀθροισθεῖσα κατὰ <br class="lb"/>βραχὺ γένηταί ποτε
							αἰσθητή. τοῦ δ’, ὅτι κᾀν τούτῳ τῷ <br class="lb"/>σχήματι τάσιν τινὰ ἔχουσιν οἱ μύες, εἰ
							μεμνήμεθα τῶν ἔμπροσθεν <br class="lb"/>λόγων, οὐκέτ’ ἀποδείξεως χρῄζομεν. τείνεσθαι γὰρ
							<br class="lb"/>ἔφαμεν αὐτοὺς πρὸς τῶν κώλων, εἰς ἃ καταφύονται, καὶ διὰ <br class="lb"/>τοῦτο
							ἐλευθερωθέντας ἐκείνης τῆς τάσεως ἐν τῷ τμηθῆναι <br class="lb"/>τὸν τένοντα τὴν κατὰ φύσιν
							συστολὴν ἑτοίμως ἀπολαμβάνειν. <br class="lb"/>οὐδέποτ’ οὖν ἔξω τάσεως οὐδεὶς μῦς, οὐδ’ ὅτε ἐν
							<br class="lb"/>τοῖς μέσοις σχήμασιν, ἀλλὰ τῷ ταύτης μὲν καταφρονεῖν ὡς 
<a class="pb" href="#pb420" id="pb420">[p. 420]</a>
 βραχείας,
							τὰς δ’ ἄλλας ὡς σφοδρὰς καὶ βιαίους μὴ φέρειν, <br class="lb"/>τοῦτο μὲν αἱρούμεθα, τὰ δ’ ἄλλα
							φεύγομεν. ὅταν δ’ <br class="lb"/>ἀσθενεῖς ἐσχάτως γενηθῶμεν, ὥσπερ ἐν στομαχικαῖς καὶ
							<br class="lb"/>καρδιακαῖς συγκοπαῖς, τότ’ οὐδὲ τὴν βραχεῖαν φέροντες τάσιν <br class="lb"/>οὐδὲ τοῦ μέσου
							σχήματος ἀνεχόμεθα, καὶ διὰ τοῦτο, <br class="lb"/>καίτοι ἀδύνατοι πρὸς τὰς κινήσεις ὄντες, ὅμως
							ἄλλοτ’ ἄλλη <br class="lb"/>διαῤῥίπτομεν τὰ μόρια, ποθοῦντες μέν τινος ἀνωδύνου σχήματος
							<br class="lb"/>ἐπιτυχεῖν, οὐδὲν δὲ τελέως τοιοῦτον εὑρεῖν δυνάμενοι. <br class="lb"/>ὡς οὖν, ἄν τις ἡμῶν
							ἀνάγκην εἶχεν ἐξημμένον τοῦ τραχήλου <br class="lb"/>λίθον τινὰ μὴ μέγαν περιφέρειν, ἐῤῥωμένος
							μὲν ὢν ἀλύπως <br class="lb"/>ἔφερεν, ἄῤῥωστος δὲ γενόμενος εὐθὺς ἂν ὡς ἄχθος ἀποθέσθαι
							<br class="lb"/>προὐθυμεῖτο, κατὰ ταὐτὰ καὶ τῶν μυῶν ἕκαστος, <br class="lb"/>οἷόν τινα λίθον βαστάζων τὸ
							ἐξημμένον ὀστοῦν, ἔστ’ ἂν <br class="lb"/>μὲν ἐῤῥωμένος ᾖ, καταφρονεῖ, μηδ’ αἰσθανόμενος τὰ πολλὰ
							<br class="lb"/>μηδ’ ἐπὶ βραχὺ τοῦ βάρους, ὅταν δ’ ἀῤῥωστήσῃ, τηνικαῦτ’ <br class="lb"/>αἰσθάνεται καὶ
							δυσφορεῖ, καὶ οἷόν τι ἀποσείσασθαι <br class="lb"/>ἄχθος ἐπιθυμῶν ἄλλοτ’ ἄλλου σχήματος ὀρέγεται.
							πάντ’ <br class="lb"/>οὖν πᾶσιν ὁμολογεῖν φαίνεται τὰ κατὰ τοὺς μῦς συμπτώματα 
<a class="pb" href="#pb421" id="pb421">[p. 421]</a>
 καὶ
							τῆς κοινῆς ἀρχῆς ἔχεσθαι πάντα, καθ’ ἣν ἀπεδείχθησαν <br class="lb"/>ἐξ ἑαυτῶν μὲν εἰς ἐσχάτην
							ἀεὶ συστολὴν ἐπειγόμενοι, <br class="lb"/>μὴ δυνάμενοι δὲ ταύτης τυχεῖν, ὅτι τοὺς ἀντιτεταγμένους
							<br class="lb"/>ἀντισπῶντας ἔχουσι καὶ τὸ τῶν ὀστῶν βάρος <br class="lb"/>ἐξημμένον, </p>
                  </section>
                </section>
                <a class="pb" href="#pb422" id="pb422">[p. 422]</a>
                <section id="body-1-2" class="div textpart book level3">
                  <section id="body-1-2-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΜΥΩΝ ΚΙΝΗΣΕΩΣ <br class="lb"/>ΒΙΒΛΙΟΝ Β.<a class="bookmark" href="#body-1-2-1"> §</a></h4>
                    <p class="p autofirst">Ἐπεὶ δὲ τὰ πρῶθ’ ἡμῖν καὶ οἷον στοιχεῖα <br class="lb"/>τῆς τῶν μυῶν κινήσεως ἀποδέδεικται,
							προσθῶμεν αὐτοῖς <br class="lb"/>ἤδη τὰ λείποντα, ὥστε μηδὲν ἔτ’ ἐνδεῖν, ἀλλ’ ἱκανὸν γενέσθαι
							<br class="lb"/>τὸν ἅπαντα ταῦτα ἀναλεξάμενον ἀκριβῶς πᾶν, ὅ τι ἂν <br class="lb"/>περὶ μυὸς προβληθῇ,
							ῥᾳδίως ἐξευρίσκειν. ἀρξώμεθα οὖν <br class="lb"/>αὖθις ἀπὸ τῶν κατὰ τὰ μόρια σχημάτων, εἰς ἅπερ
							ἐτελεύτησεν <br class="lb"/>ὁ πρότερος λόγος. καὶ πρῶτόν γε τὸ μέσον σχῆμα <br class="lb"/>προχειρισάμενοι
							λέγωμεν, ὡς ἐν τούτῳ διττὴν ἀνάγκη κατάστασιν <br class="lb"/>ὑπάρχειν τοῖς μυσὶν, ἑτέραν μὲν τὴν
							ἔμπροσθεν 
<a class="pb" href="#pb423" id="pb423">[p. 423]</a>
 εἰρημένην, ᾗ μηδέτερος τῶν ἀντιτεταγμένων ἐνεργεῖ μυῶν,
							<br class="lb"/>ἑτέραν δὲ τὴν νῦν ῥηθησομένην, καθ’ ἣν ὁμοίως ἐνεργοῦσιν <br class="lb"/>ἀμφότεροι. ὑπάρχει
							δ’ ἡ μὲν προτέρα τοῖς ἐλινύουσιν, ὡς <br class="lb"/>Ἱπποκράτης ὠνόμασεν, ἡ λοιπὴ δὲ, ὅταν μήτ’
							ἐκτείνειν, <br class="lb"/>μήτε κάμπτειν τὸ κῶλον ἐπιτρέπωμέν τινι, μηδ’ εἰ πάνυ <br class="lb"/>σφόδρα
							βιάζοιτο. γίγνεται δ’ αὕτη, τῶν ἀντιτεταγμένων <br class="lb"/>μυῶν τὴν τονικὴν καλουμένην
							ἐχόντων ἐνέργειαν. οὕτω δὲ, <br class="lb"/>κᾂν εἰ τοῦ μέσου σχήματος ἑκατέρωθεν καταστήσεις τὸ
							κῶλον, <br class="lb"/>ὁμοίως ἀμφοτέροις ἐνεργεῖν δυνήσῃ τοῖς μυσίν. ὅταν <br class="lb"/>δ’ εἴς τι τῶν
							ὑπερβολικῶν σχημάτων ἀγάγῃς αὐτὸ, οἱ ἕτεροι <br class="lb"/>μύες ἱκανοὶ εἰς τὴν τοιαύτην
							ἐνέργειαν. οὐκ ἄδηλον δ’ <br class="lb"/>οὐδ’ ὅτι καθ’ ἕκαστον τῶν εἰρημένων σχημάτων ποτὲ μὲν
							<br class="lb"/>μᾶλλον, ποτὲ δ’ ἧττον τὴν τονικὴν ἐνέργειαν ἐνεργήσουσιν <br class="lb"/>οἱ μύες, καὶ
								<span class="milestone">383</span>ὡς τὸ μετὰ τοιαύτης ἐνεργείας μέσον <br class="lb"/>σχῆμα
							τῶν ὑπερβολικῶν οὐδετέρου λείπεται. μὴ τοίνυν <br class="lb"/>ἁπλῶς τὸ μέσον ἀνώδυνον εἶναι
							λέγωμεν, ἀλλὰ τὸ ἐν τῷ <br class="lb"/>ἐλινύειν. τὸ γὰρ μετὰ τῆς ἑκατέρων τῶν μυῶν τάσεως μέσον
								
<a class="pb" href="#pb424" id="pb424">[p. 424]</a>
 σχῆμα τοῖς ἐσχάτοις ὁμοίως ὀδυνηρόν. ἐπεὶ δὲ ἐν αὐτῷ <br class="lb"/>τῷ ἐλινύειν
							μέσον σχῆμα τὸ μὲν ἁπλῶς ἐστι, τὸ δ’ οὐχ <br class="lb"/>ἁπλῶς, ἁπλῶς μὲν τὸ πάντων τῶν
							ὑπερβολικῶν τοῦ κώλου <br class="lb"/>σχημάτων μέσον, οὐχ ἁπλῶς δὲ τὸ τῆς ἑτέρας ἀντιθέσεως
							<br class="lb"/>μόνης, τὸ μὲν ἁπλῶς μέσον ἀκάματον ἂν, ὡς Ἱπποκράτης <br class="lb"/>ἐκάλεσεν, εἴη μόνον, οὐ
							μὴν τῶν γε ἄλλων οὐδὲν ἀκριβῶς <br class="lb"/>ἀκάματον. ἀπόδειξις δὲ τοῦ λεγομένου γένοιτ’ ἂν
							σαφὴς, <br class="lb"/>διελομένων πρότερον ἡμῶν τό θ’ ἁπλῶς μέσον σχῆμα καὶ <br class="lb"/>τὰ μὴ τοιαῦτα.
							γενήσεται δ’ ὁ λόγος, ἵν’ ᾖ σαφὴς, ἐπὶ <br class="lb"/>χειρὸς, ὡς ἐπὶ παραδείγματος. ὄντων οὖν ἐν
							αὐτῇ σχημάτων <br class="lb"/>ἐσχάτων τεττάρων, πρηνοῦς, ὑπτίου, τοῦ κατ’ ἔκτασιν <br class="lb"/>ἄκραν, τοῦ
							κατὰ κάμψιν, τὸ μὲν ἁπλῶς μέσον <br class="lb"/>ἁπάντων ἐστὶ τούτων μέσον, τὸ δ’ οὐχ ἁπλῶς μέσον
							<br class="lb"/>ὁποτερασοῦν τῶν ἀντιθέσεων. ἄλλο μὲν γὰρ ἐκτάσεως <br class="lb"/>ἄκρας καὶ καμπῆς, ἄλλο δὲ
							ὑπτίου καὶ πρηνοῦς τὸ <br class="lb"/>μέσον. ὕπτιον μὲν οὖν ἐστι σχῆμα χειρὸς, ὅταν τὸ
							<br class="lb"/>κοῖλον μὲν αὐτῆς μέρος ἄνωθεν ᾖ, τὸ δὲ κυρτὸν κάτωθεν· 
<a class="pb" href="#pb425" id="pb425">[p. 425]</a>
 πρηνὲς δὲ τὸ
							ἐναντίον τούτῳ· μέσον δ’ ἀμφοῖν, ὅταν <br class="lb"/>ἔσωθεν μὲν ᾖ τὸ κοῖλον, ἔξωθεν δὲ τὸ
							κυρτὸν, ὑποκείμενος <br class="lb"/>δ’ ὁ μὲν μικρὸς δάκτυλος τοῖς ἄλλοις, τὸ δὲ τοῦ <br class="lb"/>πήχεως
							ὀστοῦν τῷ τῆς κερκίδος. τοῦτ’ οὖν τὸ μέσον σχῆμα <br class="lb"/>δύναται μὲν ἐκτεταμένης τελέως
							τῆς χειρὸς, δύναται δὲ καὶ <br class="lb"/>κεκαμμένης γίγνεσθαι, ὥσπερ οὖν καὶ τὸ τῆς ἑτέρας
							ἀντιθέσεως <br class="lb"/>μέσον σχῆμα δύναται μὲν ὑπτίας τῆς χειρὸς, δύναται <br class="lb"/>δὲ καὶ πρηνοῦς
							οὔσης ὑπάρχειν. ὅρος δὲ ἐκείνου τοῦ <br class="lb"/>σχήματός ἐστιν ὁ πῆχυς ὀρθὴν ἐργαζόμενος
							γωνίαν πρὸς <br class="lb"/>βραχίονα, καὶ διὰ τοῦτο καὶ αὐτὸ καλοῦσιν ἐγγώνιον. τὸ <br class="lb"/>τοίνυν
							ἁπλῶς μέσον ἐκ τῆς ἀμφοτέρων τῶν εἰρημένων μέσων <br class="lb"/>σχημάτων συνόδου γίνεται· τὰ δ’
							ἄλλα μέσα τέτταρα <br class="lb"/>μὲν ἔσται τὰ σύμπαντα, γενήσεται δ’ αὐτῶν οὐδὲν ἁπλῶς <br class="lb"/>ὅλου
							τοῦ κώλου μέσον, ἀλλὰ μιᾶς ἀντιθέσεως μόνης· ἢ γὰρ <br class="lb"/>ἐκτάσεως καὶ συστολῆς μόνον
							ἔσται μέσον, ἢ ὑπτίου τε <br class="lb"/>καὶ πρηνοῦς. ἐπεὶ δὲ ἑκάτερον αὐτῶν διττὸν γίνεται
							ζευγνύμενον <br class="lb"/>ἐν μέρει ταῖς ἐκ τῆς λοιπῆς ἀντιθέσεως ὑπερβολαῖς, <br class="lb"/>ἀναγκαῖον
							οὕτω τὰ πάντα γίνεσθαι τέτταρα. καθ’ 
<a class="pb" href="#pb426" id="pb426">[p. 426]</a>
 ἕκαστον δ’ αὐτῶν τὸ μέν τι κοινόν
							ἐστιν ἁπάντων, τὸ δ’ <br class="lb"/>ἴδιον ἑκάστου· κοινὸν μὲν τὸ πάντως ἐνεργεῖν ἕν γέ τι γένος
							<br class="lb"/>μυῶν, τὰ δ’ ἄλλα τρία τείνεσθαι μὲν κατὰ συμβεβηκὸς, <br class="lb"/>ἐνεργεῖν δὲ μή· τὸ δ’
							ἴδιον ἑκάστου, τοῦ μὲν ἐγγωνίου <br class="lb"/>τε καὶ πρηνοῦς, ἐνεργεῖν μὲν τοὺς ἐπιστρέφοντας
							ἔσω <br class="lb"/>τὸ τῆς κερκίδος ὀστοῦν, τοὺς δ’ ἄλλους πάντας ἀργοῦντας <br class="lb"/>τείνεσθαι, τοῦ
							δ’ ἐγγωνίου μὲν, ὑπτίου δὲ, τοὺς μὲν ἔξω <br class="lb"/>περιάγοντας ἐνεργεῖν, τοὺς δὲ ἄλλους
							ἀργοῦντας τείνεσθαι· <br class="lb"/>κατὰ ταὐτὰ δὲ κᾀν τῷ μέσῳ πρηνοῦς τε καὶ ὑπτίου μετὰ
							<br class="lb"/>μὲν ἄκρας ἐκτάσεως τοὺς ἐκτείνοντας μόνους ἐνεργεῖν μετὰ <br class="lb"/>δὲ κάμψεως τοὺς
							κάμπτοντας μόνον, τῶν ἄλλων ἁπάντων <br class="lb"/>ἀργούντων μὲν, τεινομένων δέ. </p>
                  </section>
                  <section id="body-1-2-2" class="div textpart chapter level4">
                    <p class="p autofirst"><span class="milestone">384</span>Δεῖται δ’ ὁ λόγος, ἵν’ ᾖ σαφὴς, <br class="lb"/>ἐγνῶσθαι
							πρότερον, ὑπὸ τίνων τε μυῶν καὶ τίνα τρόπον <br class="lb"/>ἐχόντων καὶ ποῖον ἄρθρον κινούντων αἱ
							τέτταρες αὗται <br class="lb"/>τῆς χειρὸς ἐπιτελοῦνται κινήσεις. ἔστιν οὖν βραχίων μόριον
							<br class="lb"/>τῆς ὅλης χειρὸς τὸ μέγιστον. ὅροι δ’ αὐτοῦ, κάτωθεν 
<a class="pb" href="#pb427" id="pb427">[p. 427]</a>
 μὲν τὸ κατὰ τὸν
							ἀγκῶνα ἄρθρον· ἀγκῶνα δὲ καλοῦμεν, ᾧ <br class="lb"/>ποτιστηριζόμεθα, φησὶν Ἱπποκράτης· ἄνωθεν δ’
							αὖ πάλιν <br class="lb"/>τὸ κατ’ ὦμον. ἕτερον δὲ μόριον τῆς ὅλης χειρὸς οὐ σμικρότατον
							<br class="lb"/>ἐφεξῆς τοῦ βραχίονος ὁ πῆχυς καλούμενος. ὁρίζεται <br class="lb"/>δὲ, καθ’ ὃ μὲν τῷ βραχίονι
							συνεχής ἐστιν, ὑπὸ τοῦ κατὰ <br class="lb"/>τὸν ἀγκῶνα ἄρθρου, καθ’ ὃ δὲ τῷ καρπῷ, πρὸς τούτου
							<br class="lb"/>πάλιν. ἐν μὲν οὖν τῷ βραχίονι μέγα καὶ περιφερὲς ἓν <br class="lb"/>ὀστοῦν ἐστιν,
							ὀνομαζόμενον ὡσαύτως τῷ μορίῳ. κατὰ δὲ <br class="lb"/>τὸν πῆχυν δυοῖν ὀστῶν ὄντων, τὸ μὲν
							ὁμώνυμόν ἐστι τῷ <br class="lb"/>παντὶ μορίῳ, τὸ δ’ ἕτερον κερκὶς ὀνομάζεται. διαρθροῦται <br class="lb"/>δὲ
							ἄμφω πρὸς τὸ τοῦ βραχίονος πέρας τὸ κάτω, πῆχυς μὲν, <br class="lb"/>ἵνα περ ἡ μέση τῶν κονδύλων
							τοῦ βραχίονός ἐστι χώρα, <br class="lb"/>κερκὶς δὲ τὸν ἔξω κόνδυλον τοῦ βραχίονος αὐτοῦ
							περιβέβηκεν <br class="lb"/>εἰς γλήνην τελευτῶσα· καὶ δῆτα περὶ τοῦτον οἷον <br class="lb"/>ἄξονά τινα
							στρεφομένη τὰς τῆς χειρὸς ἐπιστροφὰς οἰακίζει. <br class="lb"/>εἴσω μὲν αὐτῆς περιαγομένης τὸ
							πρηνὲς σχῆμα τῆς <br class="lb"/>χειρὸς, ἔξω δὲ τὸ ὕπτιον ἕπεται. τὸ δ’ ἐκτείνειν καὶ
							<br class="lb"/>κάμπτειν τὴν χεῖρα τῆς τοῦ πήχεως πρὸς τὸν βραχίονα 
<a class="pb" href="#pb428" id="pb428">[p. 428]</a>
 διαρθρώσεως
							ἔργον ἐστίν. ἀκρίβεια δὲ συνθέσεως ὀστῶν <br class="lb"/>οὐκ οἶδ’ εἴ τινι τῶν ἄλλων ἄρθρων
							ὑπάρχει τοσαύτη. τοῦ <br class="lb"/>μὲν γὰρ βραχίονος τὸ κάτω πέρας πλατυνθὲν ὁρίζεται
							κονδύλοις, <br class="lb"/>ὁ δ’ αὖ πῆχυς, ἀποφύσεις δύο καμπύλας ποιησάμενος <br class="lb"/>ἀντιτεταγμένας
							ἀλλήλαις καὶ μέσην αὐτῶν κοιλότητα <br class="lb"/>τῷ σίγμα γράμματι παραπλησίαν ἐργασάμενος,
							ταύτῃ τῇ <br class="lb"/>κοιλότητι περιλαμβάνει τὴν μέσην τῶν κονδύλων τοῦ βραχίονος <br class="lb"/>χώραν,
							ἐοικυῖαν ἀκριβῶς ταῖς κατὰ τὰς τροχιλίας <br class="lb"/>καλουμένας. περιφερομένης οὖν τῆς
							κοιλότητος τοῦ πήχεως <br class="lb"/>περὶ τὴν κυρτότητα τοῦ βραχίονος, ἐκτείνεσθαί τε καὶ
							κάμπτεσθαι <br class="lb"/>τῷ παντὶ κώλῳ συμβαίνει. τοῦ δὲ μηδ’ ἑτέρωσε <br class="lb"/>προχωρεῖν, ἀλλ’ ἀεὶ
							μένειν ἀκριβῆ τὴν διάρθρωσιν αἱ τῆς <br class="lb"/>μέσης κοιλότητος ὀφρύες αἰτίαι, σφίγγουσαι
							τὰς ἀποφύσεις <br class="lb"/>τοῦ πήχεως. ὅταν μὲν οὖν ἡ πρόσθιος ἀπόφυσις τῆς κινήσεως
							<br class="lb"/>ἐξηγῆται, κάμπτεται τὸ κῶλον, ἐκτείνεται δὲ, ὅταν <br class="lb"/>ἡ ὄπισθεν. ὅρος δὲ τῆς μὲν
							καμπῆς τὴν πρόσθεν ἀπόφυσιν <br class="lb"/>ἑδρασθῆναι πρὸς τῷ τοῦ βραχίονος ὀστῷ, τῆς δ’
							ἐκτάσεως <br class="lb"/>τὴν ὀπίσθιον. ἐπεὶ δὲ καὶ τὸ τοῦ βραχίονος ὀστοῦν 
<a class="pb" href="#pb429" id="pb429">[p. 429]</a>
 κυρτὸν
							ἦν, καὶ τοῦ πήχεως τῶν ἀποφύσεων ἑκατέρα προμήκης, <br class="lb"/>καὶ διὰ τοῦτο κίνδυνος ἦν,
							θᾶττον, ἢ δεῖ, συμβαλλόντων <br class="lb"/>ἀλλήλοις τῶν ὀστῶν, κωλυ<span class="milestone">562</span>θῆναι τὴν τοῦ κώλου <br class="lb"/>κίνησιν, ἐξέγλυψεν ἡ φύσις ἑκατέρωθεν τὸ τοῦ
							βραχίονος <br class="lb"/>ὀστοῦν, εἰς τοσοῦτον ἐγκαταβαινόντων ταῖς κοιλότησιν αὐτοῦ <br class="lb"/>τῶν
							κορωνῶν τοῦ πήχεως, εἰς ὅσον ἐσχάτην ἔκτασίν τε καὶ <br class="lb"/>καμπὴν ἡ χεὶρ ἕξειν ἔμελλεν.
							ἐπεὶ δὲ μεῖζον ἦν τὸ ὄπισθεν <br class="lb"/>κορωνὸν τοῦ πήχεως, πολὺ βαθυτέραν τὴν ταύτῃ
							κοιλότητα <br class="lb"/>τοῦ βραχίονος ἐποίησεν, ὥστε διὰ τὸ ταύτῃ βάθος λεπτὸν <br class="lb"/>ἱκανῶς
							γενέσθαι τὸ τοῖ βραχίονος ὀστοῦν, ὅσον ἐστὶ μεταξύ <br class="lb"/>τῶν κοιλοτήτων. οὐ μὴν
							διέτρησέ γε αὐτὸ, καίτοι λεπτὸν <br class="lb"/>ὂν, ἵνα μὴ χαλαρὸν πάντη καὶ ἀστήρικτον ᾖ τὸ
							ἄρθρον, <br class="lb"/>μήτε τῶν μυῶν αἱ κινήσεις ἄμετροι. εἰ δέ γε διετρήθη, <br class="lb"/>κάμπτειν μὲν
							ἂν εἰς τοὐπίσω τὴν χεῖρα δυνατὸν ἦν, ὅσα <br class="lb"/>δὲ ἐκτεταμένης αὐτῆς <span class="milestone">385</span>ἑδραίως ἐνεργοῦμεν, ταῦτά τε <br class="lb"/>σύμπαντα χεῖρον ἂν ἐγίνετο
							μακρῷ, καὶ τῶν μυῶν ἀμφοτέρων <br class="lb"/>αἱ τάσεις ἤστην ἂν ὀδυνηραὶ κομιδῇ, τῶν μὲν
							<br class="lb"/>ὄπισθεν ὑπὸ τῆς ψυχικῆς δυνάμεως τεινομένων, ὡς διασπασθῆναι <br class="lb"/>πλέον, ἢ
							πεφύκασι συστέλλεσθαι, τῶν δ’ 
<a class="pb" href="#pb430" id="pb430">[p. 430]</a>
 ἔμπροσθεν εἰς τοσοῦτον ἐκτεινομένων, ὡς
							κινδυνεῦσαι διασπασθῆναι. <br class="lb"/>τοιαύτη μὲν ἡ τῆς φύσεως τέχνη περὶ τὴν τῆς
							<br class="lb"/>διαρθρώσεως ἀκρίβειαν. </p>
                  </section>
                  <section id="body-1-2-3" class="div textpart chapter level4">
                    <p class="p autofirst">Οἵα δέ τις ἦν τῶν κινούντων αὐτὴν μυῶν <br class="lb"/>θέσις, ὧν ἕνεκα καὶ τῆς διαρθρώσεως
							ἐμνημονεύσαμεν, ἑξῆς <br class="lb"/>λεγέσθω. δύο μὲν ἐν τοῖς πρόσω τοῦ βραχίονος, δύο δ’ ἐν
							<br class="lb"/>τοῖς ὄπισθεν πεφύκασιν, ἰσχυραῖς ἀπονευρώσεσιν ἐμφυόμενοι <br class="lb"/>τῷ πήχει. ἄρχονται
							δὲ οἱ μὲν μείζους αὐτῶν ἀπὸ τῆς κεφαλῆς <br class="lb"/>τοῦ βραχίονος, οἱ δ’ ἐλάττους πολὺ
							κατωτέρω, καὶ <br class="lb"/>φέρονται πάντες οἱ τέτταρες εὐθὺ τοῦ πήχεως, ἐμφύονταί <br class="lb"/>τε κατὰ
							τοῦτον αὐτὸν μάλιστα τὸν τόπον, ὅθεν ἄρχεται <br class="lb"/>φύεσθαι τὰ κορωνά. τὸ μὲν οὖν ὀπίσω
							μέρος αὐτὸς ὁ <br class="lb"/>ἀγκών ἐστιν, ὃν οἱ Ἀθηναῖοι μὲν ὠλέκρανον, οἱ Δωριεῖς <br class="lb"/>δὲ
							κύβιτον ὀνομάζουσι, τὸ πρόσω δ’, ὥσπερ εἴρηται, <br class="lb"/>καθ’ ὃ τῆς ἔμπροσθέν ἐστι κορώνης
							ἡ ἔκφυσις. ὑπὸ τούτων <br class="lb"/>μὲν οὖν τῶν μυῶν, ὀπίσω τε καὶ πρόσω βραχίονος τὸν πῆχυν
							<br class="lb"/>ἐπισπωμένων, ἔκτασίς τε καὶ κάμψις γίνεται. τέτταρες <br class="lb"/>δ’ ἄλλοι τὰς μὲν ἀρχὰς
							ἔχουσιν ἐκ τοῦ πήχεως ἑκατέρωθεν 
<a class="pb" href="#pb431" id="pb431">[p. 431]</a>
 τῆς εἰς τὸν ἀγκῶνα κυρτότητος, δύο μὲν
							ἔξωθεν, δύο δ’ <br class="lb"/>ἔσωθεν. ἅπαντες δ’ ὄντες λοξοὶ τῷ τῆς κερκίδος ὀστῷ
							<br class="lb"/>καταφύονται, κατὰ μὲν τὸ κάτω πέρας αὐτῆς, ἵνα περ ἡ <br class="lb"/>πρὸς τὸν καρπὸν
							διάρθρωσις, οἱ μεγάλοι, κατὰ δὲ τὸ μέσον <br class="lb"/>οἱ μικροί. τεινόμενοι δὲ καὶ οὗτοι πρὸς
							τὰς ἀρχάς <br class="lb"/>συνεπισπῶνται τὴν κερκίδα, καὶ διὰ ταύτης ὅλην τὴν χεῖρα <br class="lb"/>πρανῆ μὲν
							οἱ ἐντὸς, ὑπτίαν δ’ οἱ ἐκτὸς ἐργάζονται. οὕτως <br class="lb"/>οὖν ἐχούσης τῆς φύσεως τῶν
							κινούντων τὰς κατὰ τὸν ἀγκῶνα <br class="lb"/>διαρθρώσεις μυῶν, ἀποδείξωμεν ἤδη τὸ προκείμενον,
							ὡς ἐν <br class="lb"/>ταῖς τέτταρσι διαφοραῖς τῶν οὐχ ἁπλῶς μέσων σχημάτων <br class="lb"/>ἓν μὲν ἑκάστοτε
							γένος ἐνεργεῖ μυῶν, τὸ δ’ ἄλλο πᾶν ἀργεῖ <br class="lb"/>μὲν, ἐκτείνεται δέ. πρῶτον οὖν
							προχειρισώμεθα τὸ καὶ <br class="lb"/>τότε πρῶτον ῥηθὲν, ὅπερ ἐγγώνιόν τε καὶ πρανὲς ἐκαλοῦμεν·
							<br class="lb"/>ἐν ᾧ περὶ μὲν τῶν τὴν κερκίδα κινούντων μυῶν οὐδὲν <br class="lb"/>δεῖ λόγου πλείονος, ὡς οἱ
							μὲν ἐντὸς ἐνεργοῦσιν, οἱ δ’ <br class="lb"/>ἐκτὸς ἀργοῦντες ἐκταθήσονται, περὶ δὲ τῶν τὸν πῆχυν
							κινούντων <br class="lb"/>μυῶν ἀνάγκη πλείονος δεηθῆναι λόγου. κατὰ μὲν 
<a class="pb" href="#pb432" id="pb432">[p. 432]</a>
 γὰρ τὴν
							πρόχειρον φαντασίαν δόξουσιν ἔχειν τὴν μέσην <br class="lb"/>κατάστασιν ἀκριβῶς, ὅτι καὶ τὸ μέσον
							σχῆμα τὸ ἐγγώνιον, <br class="lb"/>οὐ μὴν τό γ’ ἀληθὲς οὕτως ἔχει. εἰ μὲν γὰρ, ὥσπερ ἐγγώνιον,
							<br class="lb"/>οὕτω καὶ μέσον ὑπτίας καὶ πρανοῦς ἡ σύμπασα χεὶρ <br class="lb"/>εἶχε σχῆμα, τότ’ ἂν ὄντως ἡ
							μέση κατάστασις αὐτοῖς ὑπῆρχεν· <br class="lb"/>ἐπεὶ δ’ οὐκ ἔχει, τοσοῦτον ἀνάγκη διαστρέφεσθαι
							καὶ <br class="lb"/>τούτους τοὺς μῦς καὶ τοὺς ἄλλους ἅπαντας, ὅσον ἐξίσταται <br class="lb"/>τοῦ κατὰ φύσιν
							σχήματος ἡ σύμπασα χείρ. ὅσον δ’ οἱ <br class="lb"/>μύες διαστρέφονται, εἰς τοσοῦτον, οἶμαι, περὶ
							τὰς κυρτότητας <br class="lb"/>τῶν ὀστῶν οἷον κλώμενοί τε καὶ καμπτόμενοι τείνονταί <br class="lb"/>τε καὶ
							πονοῦσι. τὸ μὲν γὰρ ἁπλῶς μέσον σχῆμα, πρὸς <br class="lb"/>τῷ μηδένα μῦν ἔχειν μήτ’ ἐνεργοῦντα
							μήτε κινούμενον <br class="lb"/>βιαίως, οὐδὲ διαστρέφει τι τῶν κατὰ τὸ κῶλον· ὅθεν αὐτῷ <br class="lb"/>καὶ
							τοῦθ’ ὡς μέγιστον τῶν ἄλλων ἐμαρτύρησεν Ἱπποκράτης· <br class="lb"/>
							<span class="milestone">386</span>τὰ δ’ ἄλλα πάντα, τὰ μὲν μᾶλλον, τὰ δ’ ἧττον
							<br class="lb"/>διεστραμμένους ἔχει καὶ τοὺς μῦς ἅπαντας, καὶ τοὺς τένοντας, <br class="lb"/>καὶ τὰ νεῦρα,
							καὶ πρὸς τούτοις ἔτι τὰς φλέβας <br class="lb"/>καὶ τὰς ἀρτηρίας. ἅπαντα γὰρ ταῦτα, τὰ μὲν ἔξωθεν
							τῶν 
<a class="pb" href="#pb433" id="pb433">[p. 433]</a>
 κώλων, τὰ δ’ ἔσωθέν πέφυκεν. ὡς οὖν πέφυκεν, οὕτως <br class="lb"/>ἔχοντα ταῦτα
							φυλάττει τὸ μέσον ὑπτίου καὶ πρηνοῦς <br class="lb"/>σχῆμα. τούτων δ’ ἑκάτερον ἱκανῶς ἅπαντα
							διαστρέφει. τὸ <br class="lb"/>μὲν γὰρ πρηνὲς, ὑπὲρ οὗ πρώτου πρόκειται λέγειν, τῶν <br class="lb"/>ἐκτὸς
							τοῦ πήχεως μυῶν τῶν ὑπτίαν, ὅταν ἐνεργῶσιν, ἐργαζομένων <br class="lb"/>αὐτὴν τοσαύτην ποιεῖται
							τὴν διαστροφὴν, ὥστε τὰς <br class="lb"/>μὲν κεφαλὰς αὐτῶν ἔξωθεν εἶναι τοῦ κώλου, τὰς δὲ κοιλίας
							<br class="lb"/>ὀνομαζομένας ἄνωθεν, τὰς δ’ ἐμφύσεις ἐντός. εἰ δὲ καὶ <br class="lb"/>βιαιότερον ἔτι
							περιστρέφοις τὴν χεῖρα, τὸν ἕτερον αὐτῶν <br class="lb"/>μῦν τὸν μείζονα τὸν εἰς τὴν τελευτὴν τῆς
							κερκίδος ἐμφυόμενον <br class="lb"/>οὕτως ὄψει κεκαμμένον περὶ τὸ κῶλον, ὥστε τῶν <br class="lb"/>μερῶν
							αὐτοῦ τὰ μὲν ἐκτὸς, τὰ δ’ ἐντὸς, τὰ δ’ ἄνωθεν, τὰ <br class="lb"/>δ’ ἐν τοῖς κάτω φαίνεσθαι τὴν
							μὲν κεφαλὴν ἐκτὸς, τὴν δὲ <br class="lb"/>κοιλίαν ὀνομαζομένην ἄνωθεν, τὸ δ’ ἐπέκεινα ταύτης
							ἐντὸς, <br class="lb"/>κάτωθεν δὲ τὴν ἔμφυσιν. οὕτως ἄρα βιαίως κέκλασταί <br class="lb"/>τε καὶ κέκαμπται.
							οἱ δ’ ἄλλοι μύες οἱ κατὰ τὸν βραχίονα, <br class="lb"/>δι’ ὧν ἐκτείνειν καὶ κάμπτειν τὴν χεῖρα
							δυνάμεθα, <br class="lb"/>πολὺ μὲν ἧττον τούτων τε καὶ τῶν ἄλλων τῶν κατὰ τὸν 
<a class="pb" href="#pb434" id="pb434">[p. 434]</a>

							πῆχυν, ἀπολαύουσι δ’ οὖν τι καὐτοὶ τῆς διαστροφῆς. τὰ <br class="lb"/>δ’ αὐτὰ κᾀν τοῖς ὑπτίοις
							σχήμασι γίγνεται. καὶ γὰρ οὖν <br class="lb"/>κᾀν τούτοις οἱ μὲν ἐν τῷ πήχει μύες ἐς ἔσχατον
							πονοῦσιν, <br class="lb"/>οἱ δ’ ἐν τῷ βραχίονι συμπονοῦσιν. ὅταν δὲ τὸ μέσον <br class="lb"/>ὑπτίου καὶ
							πρηνοῦς ἐργασάμενοι σχῆμα τελέως ἐκτείνωμεν <br class="lb"/>ἢ κάμπτωμεν τὴν χεῖρα, τότε πονοῦσι
							μὲν ἱκανῶς οἱ κατὰ <br class="lb"/>τὸν βραχίονα μύες, συμπονοῦσι δ’ αὐτοῖς οἱ κατὰ τὸν πῆχυν.
							<br class="lb"/>μόνον οὖν σχημάτων τὸ μέσον ἁπλῶς, ᾧ μηδὲν ὑπερβολῆς <br class="lb"/>μέτεστι κατὰ μηδετέραν
							ἀντίθεσιν, ἀνώδυνον ἀκριβῶς <br class="lb"/>ἐστι· τὰ δ’ ἄλλα πάντα τὰ τέτταρα, τὰ μὲν ἧττον,
							<br class="lb"/>τὰ δὲ μᾶλλον, ἅπαντα δ’ οὖν ὀδυνηρά. καθ’ ἕκαστον δ’ <br class="lb"/>αὐτῶν πάλιν, εἰς ὅσον
							ἀποχωρῶν τῆς ἐσχάτης καταστάσεως <br class="lb"/>ἄγεις ἐπὶ τὴν μέσην τὸ κῶλον, εἰς τοσοῦτον ἧττον
							ὀδυνηρὸν <br class="lb"/>ἐργάσῃ τὸ σχῆμα, τελέως δὲ ἀνώδυνον οὐδὲν, πρὶν ἐπὶ τὸ <br class="lb"/>μέσον
							ἀκριβῶς ἐλθεῖν. ὥστε ἐκ τῶν εἰρημένων καὶ τοῦτ’ <br class="lb"/>ἤδη πρόδηλον, ὡς ἐν τῷ μέσῳ τούτῳ
							σχήματι μόνῳ πάντων <br class="lb"/>σχημάτων ὑπάρχει τελέως ἀναπαύειν τοὺς μύας ἅπαντας, 
<a class="pb" href="#pb435" id="pb435">[p. 435]</a>
 τὰ δ’ ἄλλα πάντα, τὰ μὲν ἧττον, τὰ δὲ μᾶλλον, ἕν γέ τι <br class="lb"/>γένος ἐνεργοῦν
							ἔχει μυῶν. </p>
                  </section>
                  <section id="body-1-2-4" class="div textpart chapter level4">
                    <p class="p autofirst">Οὐκοῦν οὐδ’ οἱ κοιμώμενοι πάντες ἀργοὺς <br class="lb"/>παντάπασιν ἔχουσιν ἅπαντας τοὺς μῦς,
							ἀλλ’ ὅσοι διὰ μέθην, <br class="lb"/>ἢ κάματον, ἢ ἀῤῥωστίαν δυνάμεως ἅπαντα τοῦ σώματος <br class="lb"/>τὰ
							μόρια τελέως ἐκλύσαντες, εἰς τὸ μέσον αὐτὰ σχῆμα <br class="lb"/>τοῖς μυσὶν ἀγαγεῖν ἐπέτρεψαν,
							οὗτοι μόνοι τελέως ἡσυχάζοντας <br class="lb"/>ἔχουσι τοὺς μῦς. οὐ μὴν οὐδ’ ἐν τοῖς ἐσχάτοις
							σχήμασιν <br class="lb"/>οὐδὲν μόριον ἔχειν οὐδεὶς δύναται κοιμώμενος· ἰσχυρᾶς <br class="lb"/>γὰρ σφόδρα
							καὶ συντόνου τῆς τῶν μυῶν ἐνεργείας εἰς <br class="lb"/>τὰ τοιαῦτα χρήζομεν. ὅσα δὲ ἐν τῷ μεταξὺ
							τῶν ἐσχάτων τε <br class="lb"/>καὶ τοῦ μέσου σχήματος, ἐν τούτοις τοὐπίπαν ὑπνοῦμεν. <br class="lb"/>ἐν
								<span class="milestone">563</span>ᾧ γὰρ ἂν τῶν τοιούτων καταστήσας τὸ κῶλον τοῖς
							<br class="lb"/>τονικῶς ἐνεργοῦσιν ἀμφ’ αὐτὸ μυσὶν ἐπιτρέψῃς τὴν φυλακὴν <br class="lb"/>τοῦ σχήματος, ᾧδε
							φυλάττουσιν, <span class="milestone">387</span>ὥστε καὶ <br class="lb"/>καθήμενοι πολλάκις
							ἐκοιμήθησάν τινες, καὶ περιπατοῦντες <br class="lb"/>ἔνιοι. καὶ τοῦτο ἐγὼ μὲν ἀκούων ἔμπροσθεν
							οὐκ ἐπίστευον· <br class="lb"/>ὡς δὲ, δεῆσάν ποτε δι’ ὅλης νυκτὸς ὁδοιπορῆσαι, 
<a class="pb" href="#pb436" id="pb436">[p. 436]</a>
 τῇ
							πείρᾳ τἀληθὲς ἔμαθον, ἠναγκάσθην πιστεύειν. σχεδὸν <br class="lb"/>γάρ τι στάδιον ὅλον διῆλθον
							κοιμώμενός τε καὶ ὄναρ θεωρῶν, <br class="lb"/>καὶ οὐ πρότερον ἐπηγέρθην, πρὶν προσπταῖσαι λίθῳ.
							<br class="lb"/>καὶ τοῦτ’ ἔστιν ἄρα τὸ μέχρι πλείονος οὐκ ἐπιτρέπον ὁδοιπορεῖν <br class="lb"/>τοῖς
							ὑπνώττουσι, τὸ μὴ δύνασθαι λείας ἀκριβῶς ἐπιτυχεῖν <br class="lb"/>τῆς ὁδοῦ. τοῦτο μὲν δὴ τοῖς
							πειραθεῖσι μόνοις πιστὸν, <br class="lb"/>τὰ δ’ ἄλλα πᾶσιν ἐναργῶς ὁσημέραι φαίνεται, τὰ
							<br class="lb"/>κατὰ τοὺς ἐν τῷ καθῆσθαι κοιμωμένους. καὶ αὐτῶν δὲ <br class="lb"/>τῶν κατακεκλιμένων ὀλίγοι
							παντελῶς τὸ μέσον ἀκριβῶς <br class="lb"/>σχῆμα καθ’ ἕκαστον τῶν μορίων ἔχουσιν. ὅσοι δ’ ἐν ταῖς
							<br class="lb"/>χερσί τι φυλάττουσιν, οὗτοι μὲν καὶ πάνυ τὴν τονικὴν <br class="lb"/>ἐνέργειαν
							ἐπιδείκνυνται· μένουσι γὰρ ἀκριβῶς αὐτῶν οἱ <br class="lb"/>δάκτυλοι κεκαμμένοι περὶ σμικρὸν
							πολλάκις σῶμα, χρυσίον, <br class="lb"/>ἢ λίθον, ἢ νόμισμά τι. τὸ δὲ τῆς κάτω γένυος ἆρ’ οὐ
							<br class="lb"/>καὶ αὐτὸ πρόδηλον; οὐ γὰρ ἀφίσταται τῆς ἄνω, πλὴν εἰ <br class="lb"/>μεθύων τις, ἢ πάνυ
							ῥᾴθυμος, ἢ κεκμηκὼς ἐσχάτως κοιμῷτο. <br class="lb"/>καὶ αὐτὸ δὲ τὸ ῥέγχειν διὰ τὰ τοιαῦτα φιλεῖ
							γίγνεσθαι, <br class="lb"/>χαλασθείσης μὲν τῆς κάτω γένυος, ὑπτίου δὲ κατακειμένου 
<a class="pb" href="#pb437" id="pb437">[p. 437]</a>

							τἀνθρώπου. καὶ γὰρ οὖν καὶ αὐτὸ τοῦτο τὸ ὕπτιον <br class="lb"/>κατακεῖσθαι σημεῖόν ἐστιν
							ἐκλύσεως. ταῦτ’ ἄρα καὶ Ἱπποκράτης <br class="lb"/>ἄμφω μέμφεται, τό θ’ ὕπτιον κατακεῖσθαι καὶ τὸ
							<br class="lb"/>χάσειν κοιμώμενον, τὰς δ’ ἐπὶ θάτερον τῶν πλευρῶν κατακλίσεις <br class="lb"/>ἐπαινεῖ.
							γνοίης δ’ ἂν μάλιστα, πόση τις ἐνέργεια <br class="lb"/>ταῖς τοιαύταις κατακλίσεσιν ὑπάρχει,
							νεκρὸν ἀνθρώπου <br class="lb"/>σῶμα κατακλίνας οὕτως· οὐδὲ γὰρ τὸν ἀκαρῆ μένει χρόνον, <br class="lb"/>ἀλλὰ
							καὶ ὕπτιον ἢ πρηνὲς αὐτίκα γενήσεται, καθ’ ὅ τι ἂν <br class="lb"/>τύχῃ τῷ βάρει ῥέψαν. οὐκοῦν
							καὶ τὸ ὕπτιον κατακεῖσθαι, <br class="lb"/>καὶ τὸ χάσκειν οὐκ ἄνευ τοῦ ῥέγχειν, ἢ ἐκλύσεως, ἢ
							μέθης, <br class="lb"/>ἢ ῥᾳθυμίας σημεῖα. διὰ τοῦτο πάλιν ὁ Ἱπποκράτης, <br class="lb"/>ἅπαντα τὰ μόρια
							κελεύων ἐν τοῖς ἀνωδύνοις σχήμασιν ἐξαρθρήσαντά <br class="lb"/>τε καὶ συντριβέντα χειρουργεῖν,
							Ἐπὶ τῆς κάτω <br class="lb"/>γένυος, φησὶν, ὅσον μετρίως χάσκοντος τοῦ ἀνθρώπου. οἷον <br class="lb"/>γὰρ
							ἐπὶ χειρὸς σχῆμα τὸ ἐγγώνιον, τοιοῦτον ἐπὶ τῆς κάτω <br class="lb"/>γένυος τὸ μετρίως χάσκειν·
							τοῦτο γὰρ τῶν ἐσχάτων τὸ μέσον. <br class="lb"/>ἔσχατα μὲν οὖν ἐστι τῆς κάτω γένυος σχήματα τό τε
							<br class="lb"/>μέγιστον χαινόντων γιγνόμενον καὶ τοὺς ὀδόντας ἐρειδόντων 
<a class="pb" href="#pb438" id="pb438">[p. 438]</a>
 ἀλλήλοις.
							ὧν τὸ μὲν ὑπὸ τῶν κατὰ τὸν ἀνθερεῶνα <br class="lb"/>καὶ τὸν τράχηλον μυῶν ἑλκόντων τὸ κάτω,
							θάτερον δ’ ὑπό <br class="lb"/>τε τῶν ἔνδον τῆς γένυος, τῶν ἐκ τῆς ὑπερῴας φυομένων, <br class="lb"/>καὶ τῶν
							κροταφιτῶν καλουμένων ἀποτελεῖται, εἰ μή τι <br class="lb"/>ἄρα καὶ οἱ μασσητῆρες καλούμενοι μύες
							οἱ κατὰ τὰ πλάγια <br class="lb"/>τῆς κάτω γνάθου συνεπιλαμβάνονται τοῦ ἔργου· τοῦτο <br class="lb"/>μὲν γὰρ
							ἑτέρωθι διαιρήσομεν. ἀλλὰ τό γε μετρίως χάσκειν <br class="lb"/>μέσον τῶν σχημάτων γίνεται,
							πάντων τῶν εἰργμένων ἀργούντων <br class="lb"/>μυῶν. ἀτὰρ οὖν καὶ τοῖς ἀποθνήσκουσιν αὐτομάτως
							<br class="lb"/>εἰς τοῦθ’ ἡ γένυς ἔρχεται κατὰ λόγον· ἅπαντες γὰρ αὐτοῖς <br class="lb"/>οἱ μύες τῆς
							ἐνεργείας στερίσκονται. δῆλον οὖν, ὡς ἐν τῷ <br class="lb"/>κοιμᾶσθαι μὴ κεχηνότας διασώζεται τῶν
							ἀνασπώντων τὴν <br class="lb"/>γένυν μυῶν ἡ ἐνέργεια. πολλοὶ δ’ ἀνατεταμένας ἢ κεκαμμένας
							<br class="lb"/>ἀκριβῶς τὰς χεῖρας ἔχοντες καὶ τὰ σκέλη <br class="lb"/>κοιμῶνται, σώζοντες κᾀν τούτοις τὴν
							τονικὴν ἐνέργειαν. <br class="lb"/>μακρολογῶ δ’ ἴσως, ἐνὸν ὑπομνῆσαι τὰ προχειρότατα. <br class="lb"/>τίς
							γὰρ ἀντιλέξει τὸ μὴ οὐχ ἡμέτερον ἔργον ὑπάρχειν <br class="lb"/>τὸ διὰ μυῶν φρουρεῖσθαι τὰς τῶν
							περιττωμάτων ἐκροάς; 
<a class="pb" href="#pb439" id="pb439">[p. 439]</a>
 ἐφεστήκασι γὰρ ἐπὶ τοῖς πέρασι τῶν κατ’ αὐτὰς
							ὀχετῶν <br class="lb"/>οἷον ἐπὶ πύλαις τισὶ φρουροὶ μύες εὔρωστοι, <span class="milestone">388</span>μηδὲν <br class="lb"/>ἐπιτρέποντες ἔξω φέρεσθαι, πρὶν κελεῦσαι τὸν λογισμόν. <br class="lb"/>ἀλλὰ
							καὶ τούτους ἐπὶ τῶν κοιμωμένων ὁρῶμεν τὸ σφέτερον <br class="lb"/>ἔργον ἀμέμπτως ἐκτελοῦντας· καὶ
							τὸ μεθεῖναί τι τῶν περιττωμάτων <br class="lb"/>ἀκουσίως ἢ παραλυθέντων γίνεται τῶν μυῶν
							<br class="lb"/>τούτων, ἢ τοῦ λογισμοῦ κακοπραγοῦντος, ὡς ἐν φρενίτισιν, <br class="lb"/>ἢ καὶ τοῦ λογισμοῦ
							καὶ τῶν μυῶν βαρυνομένων, ὡς ἐν <br class="lb"/>μέθαις· δεῖ γὰρ ἤτοι τὸν λογισμὸν μὴ προστατεῖν,
							ἢ τοὺς <br class="lb"/>μῦς ἐνεργεῖν μὴ δύνασθαι, ἢ ἀμφοτέρους ἅμα βεβλάφθαι. <br class="lb"/>προπετὴς οὖν
							ἀπόφασίς ἐστιν, ἠρεμεῖν τοῖς κοιμωμένοις τὴν <br class="lb"/>ψυχὴν, πλὴν εἰ τὴν ἠρεμίαν οὐ τὴν
							τελέαν ἡσυχίαν, ἀλλ’ <br class="lb"/>οἷον παῦλάν τινα τῆς συντονίας λέγοιεν. εἰ γὰρ τοῦτο, καλῶς
							<br class="lb"/>τε λέγουσι, καὶ ὁμολογοῦμεν αὐτοῖς. οὐ γὰρ ἀναίσθητοι <br class="lb"/>παντάπασίν εἰσιν οἱ
							ὑπνώττοντες, ἀλλὰ δυσαίσθητοι. <br class="lb"/>ἢ διὰ τί καλεσάντων ὑπακούουσι, καὶ φωτὸς
							εἰσκομισθέντος <br class="lb"/>ἐξανίστανται, καὶ ἁψαμένων αἰσθάνονται; εἰ δέ μοι <br class="lb"/>τὸν
							μεθύοντα λέγεις, καὶ μηδ’. ὅπου γῆς ἐστιν εἰδότα, 
<a class="pb" href="#pb440" id="pb440">[p. 440]</a>
 καὶ τὸν ὑπὸ ῥᾳθυμίας
							Ἐπιμενίδου βαθύτερον κοιμώμενον, <br class="lb"/>οὗτοι καὶ πρὶν κοιμᾶσθαι πλησίον ἀναισθησίας
							ἦσαν, καὶ <br class="lb"/>μᾶλλον ἂν ἐπιτρέψαιο φυλακὴν οὑτινοσοῦν ἀνδρὶ δραστηρίῳ <br class="lb"/>κοιμωμένῳ,
							ἢ τοῖς τοιούτοις ἐγρηγορόσιν. ἀλλ’ ὅμως καὶ <br class="lb"/>οὗτοι διασώζουσι πολλὰς τῶν ψυχικῶν
							ἐνεργειῶν. </p>
                  </section>
                  <section id="body-1-2-5" class="div textpart chapter level4">
                    <p class="p autofirst">Οὐκ οὖν πιστὸς ὁ λόγος ὁ τὰς τοῖς κοιμωμένοις <br class="lb"/>τε καὶ κεκαρωμένοις γινομένας
							ἐνεργείας φυσικὰς ἁπάσας <br class="lb"/>εἶναι λέγων· οὐ γὰρ ἀληθὲς ἐν τῷ καθόλου τὸ τοιοῦτο.
							<br class="lb"/>τί γὰρ, ὅτι μεταφέρουσι καὶ κινοῦσι παντοίως <br class="lb"/>τὰ κῶλα; τί δ’, ὅτι φθέγγονται
							κοιμώμενοι; μὴ καὶ ταῦτα <br class="lb"/>φύσεως ἔργα φήσουσιν; ἀλλ’ οὐ παρακολουθοῦμεν αὐτοῖς
							<br class="lb"/>τῇ διανοίᾳ γιγνομένοις, ἐρεῖ τις ἴσως. οὐδὲ γὰρ τῇ τῶν <br class="lb"/>βλεφάρων κινήσει διὰ
							παντὸς, οὐδ’, ὅταν δημηγορῇς, ἢ <br class="lb"/>ῥητορεύῃς, ἢ διαλέγῃ, προσέχεις τῇ διανοίᾳ ταῖς
							τῶν μορίων <br class="lb"/>ἁπάντων κινήσεσιν, οὐδ’, ὅταν Ἀθήναζε βαδίζῃς ἐκ Πειραιῶς, <br class="lb"/>πάσαις
							ταῖς ἐπὶ μέρος ἐνεργείαις τῶν σκελῶν. οἱ μέν <br class="lb"/>γε φροντισταὶ πολλάκις ἔλαθον αὑτοὺς
							τὴν ὁδὸν διανύσαντες 
<a class="pb" href="#pb441" id="pb441">[p. 441]</a>
 καὶ παρελθόντες τὸ χωρίον, ἐφ’ ὅ τὴν ἀρχὴν ὥρμησαν.
							<br class="lb"/>ἆρ’ οὖν τὸ βαδίζειν οὔτε ψυχῆς ἔργον οὔτε καθ’ ὁρμὴν <br class="lb"/>γίνεται; ὁμοίως γὰρ
							ἡμᾶς ἔοικεν ἥ τε νῦν διαλανθάνειν βάδισις, <br class="lb"/>ἥ τ’ ἐν τοῖς ὕπνοις, κίνησις μὲν τῶν
							κινουμένων μορίων, <br class="lb"/>ἐνέργεια δὲ τονικὴ τῶν μὴ κινουμένων. ὥσθ’, ἣν ἂν <br class="lb"/>αἰτίαν
							ἐπὶ τῶν ἐγρηγορότων εἴπῃς τοῦ μὴ παρακολουθεῖν <br class="lb"/>πολλάκις ταῖς κατὰ μέρος
							ἐνεργείας, ταύτην ἐπὶ τοὺς κοιμωμένους <br class="lb"/>τε καὶ κεκαρωμένους μεταφέρειν, καὶ μηκέτι
							θαυμάζειν, <br class="lb"/>πῶς πολλὰ τῶν καθ’ ὁρμὴν ἔργων καὶ τούτοις γίνεται. <br class="lb"/>τὸ δ’
							ἀποροῦντα τῆς αἰτίας ἑτοίμως ἀποφαίνεσθαι, <br class="lb"/>μηδὲν τῶν τοιούτων ἔργων γίγνεσθαι
							καθ’ ὁρμὴν, ὅρα μὴ <br class="lb"/>προπετὲς ᾖ. εἰ μὲν οὖν μηδενὶ κριτηρίῳ σαφεστέρῳ τὰ τοιαῦτα
							<br class="lb"/>κρίνεσθαι δύναται, πότερα προαιρέσεως ἢ φύσεώς ἐστιν ἔργα, <br class="lb"/>τί ἄλλο ἢ τὸ
							μηδὲν δεῖν ὑπὲρ αὐτῶν ἀποφαίνεσθαι περαίνεται; <br class="lb"/>καὶ δίκαιον ἀπορητικοὺς γίνεσθαι
							μᾶλλον ἐπί γε τῶν. <br class="lb"/>τοιούτων, ἢ προπετῶς δογματίζειν. εἰ δ’ ἔχομεν ἐναργέστατον
							<br class="lb"/>κριτήριον τῶν καθ’ ὁρμὴν ἔργων, ὥσπερ οὖν ἔχομεν, ἀποφαινώμεθα <br class="lb"/>θαῤῥοῦντες,
							οὐ μόνον ἕκαστον τῶν εἰρημένων, ἀλλὰ καὶ 
<a class="pb" href="#pb442" id="pb442">[p. 442]</a>
 τὴν ἀναπνοὴν αὐτὴν γίνεσθαι
							καθ’ ὁρμὴν, ἄχρι γ’ ἂν ὑποπίπτειν <br class="lb"/>καὶ αὐτὴ φαίνηται τῷ κρι<span class="milestone">389</span>τηρίῳ. τί τοίνυν <br class="lb"/>ἐστὶν, ᾧ κρίνομεν τὰ καθ’ ὁρμὴν ἔργα;
							πολλά σοι νομίζω <br class="lb"/>δώσειν, οὐχ ἓν κριτήριον, ἅπαντα ἀλλήλοις ὁμολογοῦντα. <br class="lb"/>καὶ
							γὰρ εἰ τὰ γινόμενα παῦσαι προελόμενος δύναιο, καὶ εἰ <br class="lb"/>μὴ γινόμενα ποιῆσαι, καθ’
							ὁρμήν ἐστιν. εἰ τοίνυν πρὸς <br class="lb"/>τούτοις καὶ τοῦ θᾶττον ἢ βραδύτερον αὐτὰ γίνεσθαι, <br class="lb"/>
							<span class="milestone">564</span>καὶ τοῦ πυκνοτέρου ἢ ἀραιοτέρου ἐξουσίαν ἔχοις, ἆρ’
							<br class="lb"/>οὐ παντοίως φανερὸν δουλεῦσαι τοὖργον τῇ προαιρέσει; <br class="lb"/>ἀρτηρίας μὲν οὖν
							κίνησιν καὶ καρδίας οὔτε παύειν, οὔτ’ <br class="lb"/>ἐπεγείρειν, οὔτε πυκνοτέραν, οὔτ’
							ἀραιοτέραν, οὔτε θάττονα <br class="lb"/>ποιῆσαι ἡ προαίρεσις δύναται. διὰ τοῦτο οὐδὲ ψυχῆς ἔργα
							<br class="lb"/>τά γε τοιαῦτα εἶναί φασιν, ἀλλὰ φύσεως ὑπάρχειν. τὴν δὲ <br class="lb"/>τῶν σκελῶν κίνησιν
							εἰς πάντα ταῦτα ὁ λογισμὸς ῥυθμίζει. <br class="lb"/>καὶ γὰρ καὶ καταπαύειν γιγνομένην, καὶ πάλιν
							ἐπεγείρειν <br class="lb"/>ἠρεμοῦσαν, καὶ θάττονα, καὶ βραδυτέραν, καὶ ἀραιοτέραν, <br class="lb"/>καὶ
							πυκνοτέραν ἐργάζεσθαι δύναται. τὰ δ’ αὐτὰ ταῦτα <br class="lb"/>καὶ περὶ τὴν τῆς ἀναπνοῆς γίνεται
							κίνησιν, ἐνέργειαν μὲν 
<a class="pb" href="#pb443" id="pb443">[p. 443]</a>
 οὖσαν τῶν φρενῶν καὶ τῶν τοῦ θώρακος μυῶν, ὡς ἐν
							τοῖς <br class="lb"/>περὶ τῶν τῆς ἀναπνοῆς αἰτίων ἀποδείκνυται, ψυχῆς δὲ ἔργον, <br class="lb"/>οὐ φύσεως,
							ὑπάρχουσαν, εἴπερ τὸ κινεῖν τοὺς μῦς ψυχῆς <br class="lb"/>ἔργον ἐστίν. οὐ δίκαιον δ’, ἐν οἷς
							ἀποροῦμεν αἰτίας, <br class="lb"/>ἀφίστασθαι τῶν ἐναργῶς γιγνωσκομένων. ἐναργῶς μὲν οὖν
							<br class="lb"/>γιγνώσκεται τὰ κριτήρια τῶν κατὰ προαίρεσιν ἐνεργειῶν· <br class="lb"/>ἀποροῦμεν δὲ αἰτίας,
							ἐν οἷς οὐ παρακολουθοῦμεν τοῖς κατὰ <br class="lb"/>μέρος ἔργοις. ὁ μὲν οὖν τοῖς ἐναργέσιν
							ἀπιστῶν ἀναίσθητος, <br class="lb"/>ὁ δ’ ὑπὲρ τῶν ἀπόρων ἑτοίμως ἀποφαινόμενος προπετὴς, <br class="lb"/>ὁ
							δὲ διὰ τὴν ἐν τούτοις ἀσάφειαν ὑποπτεύων. καὶ <br class="lb"/>τὰ σαφῆ τῶν τῆς ἀπορίας ἐραστῶν
							ἐστιν, ὁ δ’ οὐ μόνον <br class="lb"/>ὑποπτεύων, ἀλλὰ καὶ ἀνατρέπειν ἀξιῶν τὰ σαφῆ διὰ τὸ <br class="lb"/>τῶν
							ἀπόρων ἀσαφὲς ἀβέλτερος ἐσχάτως. μὴ τοίνυν ἡμεῖς <br class="lb"/>ἑκόντες μήτ’ ἀναίσθηται
							γιγνώμεθα, μήτ’ ἀπορίας ζηλωταὶ, <br class="lb"/>μήτ’ ἀβέλτεροι, μήτ’ ἄλλο μηδὲν τῶν τοιούτων,
							ἀλλ’, <br class="lb"/>ὅπερ ὀρθῶς τε ἔχει καὶ μετρίοις ἀνθρώποις προσήκει, τὸ <br class="lb"/>μὲν ἐναργὲς
							ἑτοίμως λαμβάνωμεν, τὸ δ’ ἄπορον κατὰ 
<a class="pb" href="#pb444" id="pb444">[p. 444]</a>
 σχολὴν ζητῶμεν. ἐναργὲς μὲν οὖν τὸ
							τῆς ἀναπνοῆς δεσπόζειν <br class="lb"/>τὴν προαίρεσιν, ἄπορον δὲ τὸ, διὰ τίνα αἰτίαν οὐ
							<br class="lb"/>παρακολουθοῦμεν τῇ διανοίᾳ πολλαῖς τῶν καθ’ ὁρμὴν ἐνεργειῶν. <br class="lb"/>θέντες οὖν ἤδη
							τὸ ἐναργὲς, ἐπὶ τὴν τῆς αἰτίας ζήτησιν <br class="lb"/>μεταβῶμεν, μηκέτ’ ἐν αὐτῇ πάντως
							διατεινόμενοι, <br class="lb"/>μηδὲ τὴν ἀλήθειαν φάσκοντες εὑρηκέναι πω, κᾂν ὅτι μάλιστα <br class="lb"/>τῶν
							ἔμπροσθεν εἰρημένων ᾖ πιθανωτέρα. καίτοι οὐδὲ <br class="lb"/>εἴρηκέ τις, ὡς ἐγὼ νομίζω, τὴν
							αἰτίαν, ἀλλὰ τὴν ζήτησιν <br class="lb"/>μόνον τῆς ἀπορίας γράφοντες, ἣν ἐγὼ νῦν δὴ πέπαυμαι
							λέγων, <br class="lb"/>αἰτίαν ᾠήθησαν εὑρηκέναι. χρὴ μὲν οὖν ἀποδέχεσθαι <br class="lb"/>κᾀκείνους, εἴθ’
							εὗρον, εἴθ’ εὑρεῖν ἔσπευσαν, χρὴ δὲ μηδ’ <br class="lb"/>αὐτοὺς ὀκνεῖν ἐξευρίσκειν τὰ λείποντα.
						</p>
                  </section>
                  <section id="body-1-2-6" class="div textpart chapter level4">
                    <p class="p autofirst">Τοῦ δὲ εὑρεῖν αὐτὰ τήνδε τὴν ἀρχὴν ποιησόμεθα, <br class="lb"/>τὸ πολλοὺς ἀνθρώπους ἐνίοτε
							πράξεις τινὰς πράξαντας <br class="lb"/>ὀλίγον ὕστερον ἐπιλελῆσθαι τελέως αὐτῶν, οἷον <br class="lb"/>ὅσοι
							διὰ φόβον ἢ μέθην ἤ τι τοιοῦτον ἕτερον οὐδὲν ὧν <br class="lb"/>ἐν ἐκείναις ταῖς καταστάσεσιν
							ὄντες ἔπραξαν ἔτι γινώσκουσιν. 
<a class="pb" href="#pb445" id="pb445">[p. 445]</a>
 αἴτιον δέ μοι δοκεῖν ἐστι τὸ μὴ
							προσεκτικῶς παντὶ τῷ νῷ <br class="lb"/>περὶ τὰς πράξεις αὐτοὺς ἐσχηκέναι. τὸ γάρ τοι
							φαντασιούμενον <br class="lb"/>τῆς ψυχῆς, ὅ τί ποτ’ <span class="milestone">390</span>ἂν ᾖ,
							ταὐτὸ τοῦτο καὶ <br class="lb"/>μνημονεύειν ἔοικεν. ἂν μὲν οὖν ἐναργεῖς τοὺς τόπους τῶν
							<br class="lb"/>πραγμάτων ἐν ταῖς φαντασίαις λάβῃ, διασώζει μέχρι παντὸς, <br class="lb"/>καὶ τοῦτο μὲν τὸ
							μνημονεύειν ἐστίν· ἂν δ’ ἀμυδρῶς καὶ <br class="lb"/>παντάπασιν ἐπιπολῆς, οὐ διασώζει, καὶ τοῦτ’
							ἔστι τὸ ἐπιλελῆσθαι. <br class="lb"/>καὶ διὰ τοῦτ’ ἐν θυμοῖς, καὶ φροντίσι, καὶ μέθαις, <br class="lb"/>καὶ
							φρενίτισι, καὶ φόβοις, καὶ ὅλως τοῖς ἰσχυροῖς τῆς ψυχῆς <br class="lb"/>παθήμασιν οὐδενὸς ὧν ἂν
							πράξωσιν εἰς ὕστερον ἔτι μέμνηνται. <br class="lb"/>τί δή ποτε οὖν θαυμαστὸν, κᾀν τοῖς ὕπνοις,
							ἀμυδρῶς <br class="lb"/>ἐνεργούσης τῆς ψυχῆς, ἀμυδρὰς καὶ τὰς φαντασίας γίνεσθαι, <br class="lb"/>καὶ διὰ
							τοῦτ’ οὐδὲ μονίμους; τί δὲ θαυμαστὸν, εἰ καὶ <br class="lb"/>κατὰ τὰς ἐγρηγόρσεις, ἢ φροντίζοντός
							τι τοῦ λογισμοῦ, καὶ <br class="lb"/>παντὸς ὀλίγου δεῖν περὶ τὸ φρόντισμα τεταμένου, παντελῶς
							<br class="lb"/>μικρά τις αὐτοῦ μοῖρα περὶ τὴν βάδισιν ἔχουσα τὸν τῆς <br class="lb"/>πράξεως τύπον ἀμυδρῶς
							ἀπομάττεται, καὶ διὰ τοῦτ’ ἐπιλαθομένη <br class="lb"/>παραχρῆμα, μηδ’ εἰ καθ’ ὁρμὴν ἐπράχθη
							τοὖργον 
<a class="pb" href="#pb446" id="pb446">[p. 446]</a>
 ἔτι μέμνηται; ὡς γὰρ, εἰ μηδ’ ὅλως ἐμνημονεύομεν, οὐκ ἂν
							<br class="lb"/>οἷοί τ’ ἦμεν ὑπὲρ οὐδενὸς διασκέψασθαι τῶν γεγονότων, <br class="lb"/>οὕτως ἐν οἷς μὴ
							μνημονεύομεν οὐκ ἴσμεν, ὁποῖά ποτ’ ἦν. <br class="lb"/>φυλάττεσθαι γὰρ αὐτὰ τῇ μνήμῃ χρὴ
							πρότερον, ἵν’, ὁποῖ’ <br class="lb"/>ἄττα τὴν φύσιν ἐστὶν, ἑξῆς ἐπισκεπτώμεθα. θαυμαστὸν <br class="lb"/>οὖν
							οὐδὲν ἐμοὶ γοῦν φαίνεται τὸ τῆς ὁρμῆς ἐνεργούσης περὶ <br class="lb"/>τὴν ἀναπνοὴν ἐν τοῖς
							ὕπνοις, ἐπειδὰν ἐξαναστῶμεν, οὐκ ἔχειν <br class="lb"/>ἡμᾶς εἰπεῖν, εἰ κατὰ προαίρεσιν
							ἀναπνέομεν, ἀλλ’ ὅμοιον τῷ καὶ <br class="lb"/>τοὺς πόδας καὶ τὰς χεῖρας ἐν τοῖς ὕπνοις κινήσαντι
							καὶ <br class="lb"/>φθεγξαμένῳ τι, κᾄπειτα ἐπιλελησμένῳ, ἄνευ προαιρέσεως λέγειν <br class="lb"/>γίνεσθαι
							τήν τε τῶν κώλων κίνησιν καὶ τὴν φωνήν. καὶ <br class="lb"/>γὰρ δὴ καὶ οἱ παραπαίοντες λαλοῦσί τε
							καὶ βαδίζουσι, καὶ <br class="lb"/>πάσας τὰς καθ’ ὁρμὴν κινοῦνται κινήσεις· ἀλλ’ οὐδ’ οὗτοι
							<br class="lb"/>παυσάμενοι τῆς παρανοίας ὧν ἔπραξαν ἔτι μέμνηνται. <br class="lb"/>τρισκαίδεκα γοῦν ἡμέραις
							οἶδά τινα παραπαίσαντα τόνδε τὸν <br class="lb"/>τρόπον. ᾤετο μὲν Ἀθήνῃσιν, οὐκ ἐν Ῥώμῃ,
							κατακεῖσθαι. <br class="lb"/>συνεχῶς δὲ τὸν συνήθη παῖδα καλῶν, ἐκέλευέν οἱ τὰ πρὸς 
<a class="pb" href="#pb447" id="pb447">[p. 447]</a>

							τὸ γυμνάσιον ἐπιτήδεια κομίζειν, καὶ μικρὸν διαλιπὼν, Ὦ <br class="lb"/>οὗτος, ἔφη, πρὸς τὸν
							Πτολεμαῖον λέγω· βούλομαι γὰρ ἐν <br class="lb"/>αὐτῷ διὰ μακροῦ λούσασθαι. καί που καὶ ἀνεπήδα
							μεταξὺ, <br class="lb"/>καὶ ἀμφιεσάμενος ἂν εὐθὺς τῆς αὐλείου θύρας ἵετο. καὶ <br class="lb"/>κατεχόντων δὲ
							τῶν ἔνδον καὶ κωλυόντων ἐξιέναι, Διὰ τί <br class="lb"/>κωλύετε, πρὸς αὐτῶν ἀνεπυνθάνετο. οἱ δὲ
							(οὐδὲ γὰρ ἦν <br class="lb"/>ἕτερον λέγειν, ἢ αὐτὰ τἀληθῆ) πεπυρέχθαι τε ἂν ἔφασαν <br class="lb"/>αὐτὸν,
							καὶ πυρέττειν ἔτι. ὁ δὲ καὶ πρὸς ταῦτα πάνυ <br class="lb"/>κοσμίως ἀπεκρίνατο. γινώσκειν γὰρ καὶ
							αὐτὸς ἔλεγεν, ὡς <br class="lb"/>ἔτι λείψανον αὐτῷ πυρετοῦ, παντελῶς δ’ εἶναι μικρὸν τοῦτο,
							<br class="lb"/>καὶ μηδὲν ὕποπτον βαλανείῳ βλαβῆναι· γεγονέναι γὰρ ὅλον <br class="lb"/>αὐτῷ τὸν παρόντα
							πυρετὸν ἐξ ὁδοιπορίας. Ἢ οὐ μνημονεύεις, <br class="lb"/>ἐπιστραφεὶς ἔλεγε πρὸς τὸν παῖδα, ὡς
							συντόνως <br class="lb"/>ὡδοιπορήσαμεν χθὲς ἀπὸ Μεγάρων Ἀθήναζε; τοιαῦτα λέγων <br class="lb"/>καὶ τοιαῦτα
							ποιῶν, αἱμοῤῥαγίας διὰ ῥινῶν ἀθρόας <br class="lb"/>αὐτῷ γενομένης, καὶ μετ’ αὐτὴν ἱδρῶτος,
							ὑγίαινε μὲν αὐτίκα <br class="lb"/>μάλα, τῶν δ’ ἔμπροσθεν οὐδενὸς ἔτ’ ἐμέμνητο. <br class="lb"/>πότερον οὖν
							(τοῦτο γάρ ἐστιν, ὃ ἐξ ἀρχῆς προὐθέμεθα 
<a class="pb" href="#pb448" id="pb448">[p. 448]</a>
 δεῖξαι) τὸ διαναστῆναι, καὶ
							περιφθέγξασθαι, καὶ ἀποπατῆσαι, <br class="lb"/>καὶ οὐρῆσαι, (ταῦτα γὰρ ἅπαντα ἐν πάσαις ἔπραττεν
							<br class="lb"/>ἐκείναις ταῖς ἡμέραις ὁ ἄνθρωπος,) οὐκ ἔστι τῶν κατὰ <br class="lb"/>προαίρεσιν ἔργων, ἢ
							τοῦτο μὲν ἄτοπον, (εἰ γὰρ μὴ ταῦτα <br class="lb"/>κατὰ προαίρεσιν, οὐδ’ ἄλλο οὐδὲν,) οὐκ
							ἐμέμνητο δ’ αὐτῶν, <br class="lb"/>ὥσπερ οὐδὲ τῶν ἐν ταῖς μέθαις πραχθέντων οἱ νήψαντες <br class="lb"/>ἔτι
							μέμνηνται; <span class="milestone">391</span>τί δὴ θαυμαστὸν οὕτως ἔχειν καὶ ἐπὶ
							<br class="lb"/>τῆς ἀναπνοῆς, γίνεσθαι μὲν αὐτὴν κατὰ προαίρεσιν, ἀλλὰ <br class="lb"/>ποτὲ μὲν προσεχόντων
							τὸν νοῦν ἐπιμελέστερον, ποτὲ δὲ ἀργότερόν <br class="lb"/>τε καὶ ῥᾳθυμότερον, διὰ τοῦτο μεμνῆσθαι
							μὲν <br class="lb"/>ἡμᾶς τῶν μετὰ τοῦ προσέχειν τὸν νοῦν γιγνομένων ἐνεργειῶν,
							<br class="lb"/>ἐπιλανθάνεσθαι δὲ τῶν ἑτέρως; ἐπεὶ δ’, οὗ περ ἂν ἐπιλαθώμεθα <br class="lb"/>τελέως, τοῦτ’
							οὐδὲ πεπράχθαι ποτὲ νομίζομεν, <br class="lb"/>ἀκόλουθόν ἐστι, μηδ’ εἰ μετὰ προαιρέσεως πραχθῇ
							μνημονεύειν. <br class="lb"/>ὅτι δ’ ὅλον ὑπὸ ψυχῆς γίγνεται καθ’ ὁρμὴν τὸ τῆς <br class="lb"/>ἀναπνοῆς
							ἔργον, ἔδειξεν οἰκέτης βάρβαρος, ὃς, ἐπειδὴ <br class="lb"/>θυμωθεὶς εἵλετο τεθνάναι, καταβαλὼν
							ἑαυτὸν ἐπὶ γῆς 
<a class="pb" href="#pb449" id="pb449">[p. 449]</a>
 καὶ τὴν ἀναπνοὴν ἐπισχὼν, μέχρι πολλοῦ μὲν ἀκίνητος ἦν,
							<br class="lb"/>ὕστερον δὲ βραχὺ κυλινδηθεὶς, οὕτως ἀπέ<span class="milestone">565</span>θανεν.
							εἰ <br class="lb"/>δὲ καὶ μὴ δυνατὸν ἦν μέχρι παντὸς ἐπισχεῖν τὴν ἀναπνοὴν, <br class="lb"/>οὐκ ἂν οὐδὲ διὰ
							τοῦτό τις ἀπέγνω τοῦ μὴ κατὰ προαίρεσιν <br class="lb"/>αὐτὴν γίγνεσθαι. φαίνεται γὰρ τῶν καθ’
							ὁρμὴν ἔργων <br class="lb"/>τὰ μὲν ἐλεύθερα πάντα, τὰ δὲ τοῖς τοῦ σώματος παθήμασι
							<br class="lb"/>δουλεύοντα. τὰ μὲν οὖν πρότερα διὰ παντὸς ἀκωλύτως <br class="lb"/>ὑφ’ ἡμῶν γίγνεται, τὰ
							δεύτερα δ’ οὐ διὰ παντὸς, ἀλλ’ ἐν <br class="lb"/>χρόνῳ τινὶ καὶ μετὰ μέτρου. τὸ μὲν γὰρ βαδίσαι
							πρός <br class="lb"/>τινα καὶ διαλεχθῆναι καὶ λαβεῖν τι καὶ δέξασθαι τελέως <br class="lb"/>ἐλεύθερα· τὸ δ’
							ἀποπατῆσαι καὶ οὐρῆσαι τῶν τοῦ <br class="lb"/>σώματος παθημάτων ἐστὶν ἰάματα. καὶ τοίνυν
							ἐσιώπησαν <br class="lb"/>μέν τινες ἐνιαυτὸν ὅλον, ἢ πλέονα χρόνον, οὕτω προελόμενοι·
							<br class="lb"/>ἀποπάτημα δ’ ἢ οὖρον ἐπισχεῖν οὐχ ὅπως ἔτεσιν, <br class="lb"/>ἀλλ’ οὐδὲ μησὶν, οὐδ’ ἡμέραις
							ὀλίγαις οὐδεὶς δύναται. <br class="lb"/>οὕτω γὰρ ἐπείγει καὶ ἀνιᾷ πολλάκις, ἢ τῷ πλήθει
							βαρύνοντα, <br class="lb"/>ἢ τῇ δριμύτητι δάκνοντα, ὥστ’ οὐδ’ εἰς τὸν 
<a class="pb" href="#pb450" id="pb450">[p. 450]</a>
 εἰθισμένον
							τόπον ἐξαρκέσαι τινὲς ἀπελθεῖν ἠδυνήθησαν. <br class="lb"/>ὅμοιον δὲ τούτοις ἐστὶ καὶ τὸ τῆς
							ἀναπνοῆς, καὶ πολύ <br class="lb"/>μᾶλλον ἐπεῖγον, καὶ συντομωτέραν ἔχον τὴν χρείαν. καὶ γὰρ
							<br class="lb"/>ἀποθανεῖν κίνδυνος μὴ ἀναπνεύσαντα, καὶ ἀνιαρὸν ἐσχάτως <br class="lb"/>τὸ ἀποπνίγεσθαι.
							θαυμαστὸν οὐδὲν οὖν, εἰ τελέως αὐτὴν <br class="lb"/>ἐπισχεῖν χαλεπόν. οὔτε γὰρ ἀποθνήσκειν
							ἕτοιμοι πάντες, <br class="lb"/>οὐδ’ ἂν μυρίοις συνέχωνται κακοῖς, οὔτ’, ἂν ἐπὶ τοῦθ’
							<br class="lb"/>ὁρμήσωσιν, ἀνιαρῶς ἐξιέναι βούλονται. μὴ τοίνυν τις ἐκ <br class="lb"/>τοῦ σιωπᾷν μὲν ἡμᾶς
							προελομένους ἕως παντὸς δύνασθαι, <br class="lb"/>τὴν δ’ ἀναπνοὴν ἀδυνατεῖν ἐπισχεῖν, προαιρέσεως
							μὲν ἔργον <br class="lb"/>εἶναι τὴν φωνὴν, ἀπροαίρετον δὲ καὶ φυσικὸν τὴν ἀναπνοὴν <br class="lb"/>νομιζέτω.
							τοῦτο μὲν δή μοι δοκῶ σαφῶς ἀποδεδεῖχθαι. </p>
                  </section>
                  <section id="body-1-2-7" class="div textpart chapter level4">
                    <p class="p autofirst">Τὸ δὲ λεῖπον τῷ παντὶ λόγῳ περὶ τῶν μέσων <br class="lb"/>σχημάτων ἑξῆς προσθεῖναι δίκαιον. ὡς
							γὰρ ἐπὶ τῶν <br class="lb"/>χειρῶν τὸ καλούμενον ἐγγώνιον, μέσον ἀκριβῶς ἄκρας ἐκτάσεως <br class="lb"/>καὶ
							καμπῆς ὂν, ἀνωδυνώτατόν ἐστιν, οὕτω δόξειεν <br class="lb"/>ἂν ἔχειν κᾀπὶ τῶν σκελῶν, οὐ μὴν ἔχει
							γ’ οὕτως, ἀλλ’ ἐν 
<a class="pb" href="#pb451" id="pb451">[p. 451]</a>
 τῷ μεταξὺ τοῦ μέσου σχήματος καὶ τῆς ἄκρας ἐκτάσεως
							<br class="lb"/>τὸ ἐν τούτοις ἀνώδυνον. αἴτιον δὲ τὸ ἔθος, τὰ πολλὰ γὰρ <br class="lb"/>ἐκτεταμένοις τοῖς
							σκέλεσι χρώμεθα. καὶ γὰρ τούτου χάριν <br class="lb"/>ἐγένετο, τοῦ πᾶν ὀχεῖσθαι τὸ σῶμα πρὸς
							αὐτῶν ἑστώτων τε <br class="lb"/>ἡμῶν καὶ βαδιζόντων. καὶ πρὶν δ’ ἐνεργεῖν δι’ αὐτῶν, ἐν
							<br class="lb"/>τοῖς σπαργάνοις ἐκτεταμένα διεπλάσθη. ταῦτ’ ἄρα κᾀν τοῖς <br class="lb"/>ὕπνοις καὶ ἄλλως
							κατακειμένοις ἐκτέταται μᾶλλον, ἢ κέκαμπται. <br class="lb"/>ἀλλὰ καὶ πονοῦμεν πολὺ μᾶλλον
								<span class="milestone">392</span>ἐν ταῖς <br class="lb"/>ἐσχάταις κάμψεσιν, ἢ ταῖς ἐκτάσεσιν.
							οἱ πολλοὶ δὲ οὐδὲ <br class="lb"/>ἄγειν ὅλως εἰς ἐσχάτην καμπὴν δυνάμεθα τὸ σκέλος, μὴ ταῖς
							<br class="lb"/>χερσὶ συνεργήσαντες, ἀλλ’ οἷον χωλὸν εἰς ταύτην τὴν ἐνέργειαν <br class="lb"/>ἔχομεν ὑπὸ
							ἀηθείας, καὶ μόνοις γε ῥᾳδίως κάμπτεται <br class="lb"/>τοῖς ὀρχηστικοῖς ἢ παλαιστικοῖς, οἷς περ
							καὶ μόνοις εἴθισται <br class="lb"/>τελέως κάμπτεσθαι. τοσοῦτον οὖν τοῦ μέσου σχήματος ἐπὶ
							<br class="lb"/>τὴν ἔκτασιν προέβη τὸ τελέως ἀνώδυνον, ὅσον ὑπὸ τοῦ πολυχρονίου <br class="lb"/>τῶν κώλων
							ἔθους ἠναγκάσθη. ταῦτ’ οὖν τὰ δύο <br class="lb"/>σκοπῶν ἐφ’ ἁπάντων τῶν ἄρθρων, τήν τε φύσιν καὶ
							τὸ 
<a class="pb" href="#pb452" id="pb452">[p. 452]</a>
 ἔθος, ἐξευρήσεις οὕτως τὸ μέσον τε καὶ ἀνώδυνον. ἔοικε δ’ <br class="lb"/>ἐς
							ταὐτὸ συμβαίνειν πανταχῆ τὸ μὲν ἔθος τῇ φύσει, καὶ <br class="lb"/>καλῶς εἴρηται φύσις ἐπίκτητος,
							τὸ δ’ ἀνώδυνον σχῆμα τῷ <br class="lb"/>μέσῳ. καὶ γὰρ ἐπὶ τῶν σκελῶν ταὐτὸν τὸ ἀνώδυνον καὶ
							<br class="lb"/>μέσον, ἄν γε τὸ μέσον τῶν ὑπαρχουσῶν τοῖς κώλοις κινήσεων, <br class="lb"/>καὶ μὴ τελέας
							ἐκτάσεως καὶ καμπῆς μέσον ποιήσῃς. <br class="lb"/>εὑρήσεις γὰρ, ὅσον ἀπολειπόμεθα τοῦ κάμπτειν
							ἐσχάτως, <br class="lb"/>τοσοῦτον ἀποχωροῦν τὸ ἀνώδυνον σχῆμα πρὸς τὴν ἔκτασιν. <br class="lb"/>ἐν τῷ
							καθόλου τοίνυν ἐφ’ ἁπάντων τῶν ἄρθρων τὰς ἐσχάτας <br class="lb"/>κινήσεις ἐπισκεψάμενος
							ἐξευρήσεις τὸ μέσον τε καὶ ἀνώδυνον <br class="lb"/>σχῆμα. ὡς γὰρ ἐπὶ τοῦ κατ’ ὀλέκρανον ἄρθρου
							τὸ καλούμενον <br class="lb"/>ἀγκώνιον, ἐπὶ δὲ τοῦ κατὰ γόνυ τὸ πλησιαίτερον <br class="lb"/>τῆς ἐκτάσεως,
							οὕτως ἐπὶ τῆς ῥάχεως τὸ πλησιαίτερον τῆς <br class="lb"/>καμπῆς, ἐπὶ δὲ τοῦ κατὰ καρπὸν ἄρθρου τὸ
							ἀκριβῶς εὐθύ. <br class="lb"/>τὴν μὲν γὰρ ῥάχιν ἐπιπλέον κυρτὴν ἢ καμπύλην δυνάμεθα <br class="lb"/>ποιεῖν,
							τὸ κάρη δ’ ἀνακάμπτομεν καὶ κάμπτομεν ἴσως πρὸς <br class="lb"/>ἑκάτερον μέρος τοῦ εὐθέος. κατὰ
							λόγον οὖν τοῦτο μὲν τὸ 
<a class="pb" href="#pb453" id="pb453">[p. 453]</a>
 ἀκριβῶς εὐθὺ, μέσον ἀκριβῶς ὑπάρχον τῶν ἐσχάτων
							κινήσεων, <br class="lb"/>ἀνωδυνώτατόν ἐστι. τῇ ῥάχει δ’ οὐκέτι τὸ εὐθὺ μέσον, <br class="lb"/>ἀλλὰ τὸ
							κυρτὸν ἐπ’ ὀλίγον· ἐπλεονέκτει γὰρ ἡ εἰς <br class="lb"/>τοῦτο κίνησις. ὅθεν ὀρθοὶ μᾶλλον
							πονοῦμεν τοῖς κατὰ ῥάχιν <br class="lb"/>μορίοις, ἢ καθεζόμενοί τε καὶ κατακείμενοι· δεῖται γὰρ
							<br class="lb"/>ἑστώτων μὲν τετάσθαι, κατακειμένων δὲ καὶ καθεζομένων <br class="lb"/>οὐδὲν κωλύει
							κεκυρτῶσθαι. ταῦτ’ ἐφ’ ἁπάντων τῶν ἄρθρων <br class="lb"/>διασκεψάμενος εὑρήσεις ὁμολογοῦντα
							πάντα τὸν λόγον ἑαυτῷ. <br class="lb"/>καὶ γὰρ, ὅσοι μύες χωρὶς ἄρθρων εἰσὶν, κᾀν τούτοις ἡ μέση
							<br class="lb"/>κατάστασις ἀνώδυνος, ὥσπερ ἐφ’ ἕδρας ἔχει καὶ κύστεως <br class="lb"/>καὶ γλώττης. τό τε γὰρ
							εἰς ἔσχατον σφίγγειν τὴν ἕδραν <br class="lb"/>καὶ τὸ διοίγειν ἐπὶ μέγιστον ὀδυνηρὰ, τό τ’
							ἐκτείνειν ἐπὶ <br class="lb"/>μήκιστον τὴν γλῶτταν ἢ κάμπτειν ἢ ὁπωσοῦν ἄλλως ἀμέτρως
							<br class="lb"/>περιάγειν. ῥᾷστον οὖν καὶ τούτοις ἐξευρίσκειν τὸ μέσον <br class="lb"/>ὑπερβολῶν, ὅπερ καὶ
							ἀνώδυνόν ἐστι. καὶ πάντες ἄνθρωποι, <br class="lb"/>παρ’ ὃν ἀναπαύονται χρόνον τῶν κατὰ τὸν βίον
							<br class="lb"/>ἐνεργειῶν, τὸ μέσον τε καὶ ἀνώδυνον ἐν ἅπασι τοῖς μορίοις 
<a class="pb" href="#pb454" id="pb454">[p. 454]</a>
 ἴσχουσι
							σχῆμα, οὕτως ὑπὸ τῆς δικαίας φύσεως ἀναγκαζόμενοι, <br class="lb"/>φησὶν Ἱπποκράτης. ἐν μὲν δὴ τῇ
							γλώττῃ κατὰ συζυγίαν <br class="lb"/>ἅπαντες οἱ μύες πεφύκασιν ἄνωθέν τε καὶ κάτωθεν, <br class="lb"/>κᾀκ
							τῶν δεξιῶν, κᾀκ τῶν ἀριστερῶν, ὥστ’ οὐδὲν θαυμαστὸν <br class="lb"/>εἰς τὰς ἐναντίας ἀπάγεσθαι τὸ
							μόριον κινήσεις ὑπὸ τῶν ἀντιτεταγμένων. <br class="lb"/>ἐπὶ δὲ τοῦ κατὰ τὴν ἕδραν μυὸς, καὶ τοῦ
							<br class="lb"/>κατὰ τὴν κύστιν, καὶ τοῦ κατὰ τὰς φρένας, (εἷς γάρ ἐστι <br class="lb"/>καθ’ ἕκαστον τούτων
							κυκλοτερὴς, οὐδενὸς ἀντιτεταγμένου <br class="lb"/>μυὸς,) ὅθεν εἰς τὰς ἐναντίας ἄγεται τὰ μόρια
							κινήσεις, <br class="lb"/>οὐκέθ’ ὁμοίως εὔπορον, οὐδὲ ἐκ τοῦ προχείρου δῆλον, ἀλλ’ <br class="lb"/>ᾧδε
							σκόπει. </p>
                  </section>
                  <section id="body-1-2-8" class="div textpart chapter level4">
                    <p class="p autofirst"><span class="milestone">393</span>Τοῦ μὲν κατὰ τὴν κύστιν τε καὶ τὴν <br class="lb"/>ἕδραν μυὸς
							ἔργον ἐστὶν, οὐ τὸ ἀποκρίνειν τὰ περιττώματα <br class="lb"/>τῆς τροφῆς, ἀλλὰ τὸ κατέχειν.
							ἐσφάλησαν δ’ εὐθὺς ἐν <br class="lb"/>αὐτῷ τούτῳ πολλοὶ, νομίζοντες ἐκκρίσεως ἕνεκα περιττωμάτων
							<br class="lb"/>τοὺς μῦς τούτους γεγονέναι, μηδ’ ὅτι παραλυθέντων <br class="lb"/>αὐτῶν ἐκκρίνεται μὲν, ἀλλ’
							ἀκουσίως, νοῆσαι δυνηθέντες. <br class="lb"/>ἀτὰρ καὶ διὰ μοχθηρὰν χειρουργίαν, ἐκτμηθέντος
							πολλάκις 
<a class="pb" href="#pb455" id="pb455">[p. 455]</a>
 ἀμέτρως τοῦ κατὰ τὴν ἕδραν μυὸς, ἀκουσίως ἐκρεῖ ταύτῃ
							<br class="lb"/>κόπρος, ὡς ἂν, οἶμαι, τῶν ἐκρεῖν κωλυόντων ὀργάνων μὴ μενόντων. <br class="lb"/>οὐκοῦν ἁπλῶς
							οὐδὲ πρῶτον ἐκκρίσεως ὄργανον ὁ μῦς <br class="lb"/>οὗτος, ἀλλ’ ἵνα μὴ τοῦθ’, ὅπερ, ὅταν ἐκτμηθῇ
							τε καὶ παραλυθῇ, <br class="lb"/>γίνεται, διὰ παντὸς συμβαίνῃ τῷ ζώῳ, φύλακα τῆς <br class="lb"/>ἀκαίρου τῶν
							περιττωμάτων ἐξόδου τὸν μῦν τοῦτον ἡ φύσις <br class="lb"/>ἐπέστησεν, ὥστ’ οὐχ ὅπως οὐκ ἐνεργεῖ
							τι πρὸς τὴν ἔκκρισιν <br class="lb"/>αὐτὸς, ἀλλ’ οὐδ’ ἐπιτρέπει τοῖς ἐνεργοῦσι. τίνα τοίνυν ἐστὶ
							<br class="lb"/>τὰ τῆς ἐνεργείας ταύτης ὄργανα; πλείω μὲν κατὰ μέρος, <br class="lb"/>διττὰ δὲ τῷ γένει. τὰ
							μὲν γὰρ αὐτῶν ψυχῆς, τὰ δὲ φύσεώς <br class="lb"/>ἐστι. καὶ τοίνυν ἐνεργεῖ τὰ μὲν τῆς ψυχῆς
							ὄργανα καθ’ <br class="lb"/>ὁρμὴν ἀεὶ, τὰ δὲ τῆς φύσεως χωρὶς ὁρμῆς. αἱ μὲν δὴ φρένες <br class="lb"/>καὶ οἱ
							κατ’ ἐπιγάστριον ἅπαντες μύες τὰ τῆς ψυχῆς <br class="lb"/>ὄργανα· τῶν δ’ ἐντέρων ἁπάντων ἡ
							σύνταξις ἅμα τῇ γαστρὶ <br class="lb"/>τὰ τῆς φύσεως. ἀλλὰ περὶ μὲν τῆς τούτων ἐνεργείας ἐν
							<br class="lb"/>ἑτέροις εἴρηται· περὶ δὲ τῶν μυῶν νῦν ἐροῦμεν, ἐπειδὴ τῆς <br class="lb"/>τούτων κινήσεως ὁ
							παρὼν λόγος ἐξήγησίς ἐστιν. οἱ κατὰ τὸ 
<a class="pb" href="#pb456" id="pb456">[p. 456]</a>
 ἐπιγάστριον μύες ἅπαντες, ὅταν
							ἐνεργοῦντες τείνωνται, θλίβουσιν <br class="lb"/>εἴσω τὰ τῆς φύσεως ὄργανα. τὰ δὲ, ἢν μὲν εἴκωσιν
							<br class="lb"/>αἱ φρένες, εἰς τὸν ἐκείνων ἀναχωροῦντα τόπον ἐκλύει τὴν <br class="lb"/>βίαν τῶν μυῶν· ἢν δ’
							ἀνθιστῶνται, καθάπερ ὑπὸ δυεῖν <br class="lb"/>πιεζόμενα χειρῶν, ἔξωθεν μὲν ὑπὸ τῶν <span class="milestone">566</span>μυῶν, ἔσωθεν <br class="lb"/>δὲ τῶν φρενῶν, ἐκθλίβοιτ’ ἂν τὰ ἐν ταῖς
							κοιλότησιν αὐτῶν <br class="lb"/>περιεχόμενα. προστιμωρεῖ δὲ εἰς τοῦτο μεγάλως ἡ λοξότης <br class="lb"/>τῶν
							φρενῶν, τὸ μὲν ἕτερον τῶν περάτων πρὸς τῷ κατὰ τὸ <br class="lb"/>στέρνον χόνδρῳ πρόσω κείμενον
							ἐχουσῶν, τὸ δ’ ἕτερον ὀπίσω <br class="lb"/>κατὰ τὴν ῥάχιν τῆς ὀσφύος. τὸ μὲν ἐκθλίβεσθαι τὰ τῶν
							<br class="lb"/>ἐντέρων περιττώματα ὑπὸ τῶν ἑκατέρωθεν ἐνεργούντων γίνεται <br class="lb"/>μυῶν, ἔξωθεν μὲν
							τῶν κατ’ ἐπιγάστριον, ἔσωθεν δὲ τῶν <br class="lb"/>φρενῶν· τοῦ δ’ ὑπιέναι κάτω τὸ θλιβόμενον ἡ
							λοξότης <br class="lb"/>αἰτία τοῦ διαφράγματος. ἀργεῖ δὲ ὁ κατὰ τὴν ἕδραν μῦς <br class="lb"/>τηνικαῦτα.
							πλεόνων δὲ ὄντων κατὰ τὴν γαστέρα μυῶν, καὶ <br class="lb"/>πάντων τεινομένων ἐν ταῖς
							ἀποπατήσεσι, μᾶλλον μὲν οἱ πρὸς <br class="lb"/>τοῖς ὑποχονδρίοις, ἧττον δὲ οἱ κάτω τείνονται,
							ἔμπαλιν ἢ <br class="lb"/>ἐν ταῖς οὐρήσεσιν ἔχει· μᾶλλον γὰρ ἐπ’ ἐκείνων οἱ κάτω, 
<a class="pb" href="#pb457" id="pb457">[p. 457]</a>

							ἧττον δὲ οἱ ὑπὸ τοῖς ὑποχονδρίοις ἐνεργοῦσι. συνεκτείνονται <br class="lb"/>δὲ ἀμφοτέροις οἱ κατὰ
							τὰς ἀναπνοὰς μύες, οὐκ οὐρήσεως ἢ <br class="lb"/>ἀποπατήσεως ὄργανα· τοῦτο μὲν γὰρ ἐσχάτως
							ἄλογον· ἀλλ’ <br class="lb"/>ἐπειδὴ τῶν φρενῶν τὴν τάσιν ἴσην ἐχρῆν εἶναι τῇ τάσει τῶν <br class="lb"/>κατὰ
							τὴν γαστέρα μυῶν, ἦν δ’ ἀδύνατον ἕνα μῦν οὔσας αὐτὰς <br class="lb"/>πολλοῖς καὶ μεγάλοις
							ἁμιλλᾶσθαι, καὶ κίνδυνος ἐν τούτοις <br class="lb"/>νικηθείσας εἰς τὴν εὐρυχωρίαν ἀνατραπῆναι τοῦ
							θώρακος, <br class="lb"/>διὰ <span class="milestone">394</span>τοῦτο οἱ κατὰ τὰς πλευρὰς
							συντείνονται <br class="lb"/>μύες, σφίγγοντες πανταχόθεν αὐτόν. χαλαρὸς γὰρ ὁ θώραξ <br class="lb"/>ἑτοίμως
							εἴκει ταῖς φρεσὶν ὠθουμέναις, ὡς ἔνεστι γνῶναι <br class="lb"/>τείνοντας μὲν τοὺς κατὰ τὴν
							γαστέρα μῦς, καὶ μάλιστ’ αὐτῶν <br class="lb"/>τοὺς κάτωθεν, ἐκλύσαντας δὲ τοῦ τόνου τοὺς κατ’
							αὐτὸν <br class="lb"/>ἅπαντας· ὅλη γὰρ ὀλίγου δεῖν ἡ γαστὴρ ταῖς τοιαύταις <br class="lb"/>καταστάσεσιν εἰς
							τὴν τοῦ θώρακος εὐρυχωρίαν ὠθεῖται σὺν <br class="lb"/>αὐταῖς ταῖς φρεσίν. ἵν’ οὖν μὴ γίγνοιτο
							τοῦτο, καὶ ἡ τῆς <br class="lb"/>διαχωρήσεως ἐνέργεια διαφθείροιτο, πᾶς ὁ θώραξ πανταχόθεν
							<br class="lb"/>ἰσχυρῶς σφίγγεται. καὶ δῆλον ἐξ ἁπάντων ἤδη τῶν εἰρημένων, 
<a class="pb" href="#pb458" id="pb458">[p. 458]</a>
 ὡς οἱ
							ταῖς ἐκροαῖς τῶν περιττωμάτων ἐφεστῶτες μύες εἴργειν <br class="lb"/>μὲν αὐτὰ πεφύκασι, καὶ τοῦτ’
							ἔργον αὐτῶν ἴδιον, ἐκκρίνειν <br class="lb"/>δ’ οὐ δύνανται, πλὴν εἰ κατὰ συμβεβηκὸς, ὅταν
							<br class="lb"/>ἐνεργοῦντες παύσωνται. ὥσπερ οὖν ἐν τοῖς ἄλλοις ἅπασι μορίοις <br class="lb"/>τῶν ἐναντίων
							κινήσεων ἐναντίοι τινὲς ἐξηγοῦνται μύες, <br class="lb"/>οὕτως ἔχει κᾀνταῦθα. τὸ μὲν γὰρ κατέχειν
							τὰ περιττώματα <br class="lb"/>τῆς τούτων τῶν μυῶν ἐνεργείας γίγνεται, τὸ δ’ ἐκκρίνεσθαι <br class="lb"/>τῆς
							τε τῶν κατ’ ἐπιγάστριον καὶ διαφράγματος. </p>
                  </section>
                  <section id="body-1-2-9" class="div textpart chapter level4">
                    <p class="p autofirst">Οὗτοι μὲν ἀνάλογον ἔχουσι τοῖς ἐπὶ τῶν <br class="lb"/>ἄλλων μορίων ἀντιτεταγμένοις μυσίν. ἐπὶ
							δὲ τοῦ διαφράγματος <br class="lb"/>οὐκ ἔθ’ ἁπλῶς εἰπεῖν οἷόν τε τοὺς ἀντιτεταγμένους μῦς.
							<br class="lb"/>ὡς μὲν γὰρ ἐκκρίσεως περιττωμάτων ὄργανον, τούς τε ἐπέχοντας <br class="lb"/>αὐτὰ πρώτους,
							καὶ μάλιστα καθ’ ἕτερόν τινα τρόπον <br class="lb"/>ἀντιθέσεως τοὺς κατ’ ἐπιγάστριον ἔχει· ὡς δ’
							ἀναπνευστικὸν, <br class="lb"/>πῇ μὲν ἔχει, πῇ δ’ οὐδ’ ὅλως ἔχει. τῆς μὲν γὰρ ἐκπνοῆς <br class="lb"/>οὐδείς
							ἐστιν ὅλως δημιουργὸς μῦς, ἀλλ’ ἔοικε τοῦτ’ <br class="lb"/>ἔργον τοῦ θώρακος, μᾶλλον δὲ τὸ
							πάθημα τῇ πρόσθεν ὑφ’ 
<a class="pb" href="#pb459" id="pb459">[p. 459]</a>
 ἡμῶν ὀνομασθείσῃ καταπτώσει. ἐκφύσησις δέ ἐστιν
							ἀθρόα <br class="lb"/>τοῦ πνεύματος ἔξω φορὰ, κατὰ τὴν τῶν μεσοπλευρίων μυῶν <br class="lb"/>ἐνέργειαν
							γιγνομένη. τῆς δ’ ἐκφυσήσεως οἱ κατὰ τὰς πλευρὰς <br class="lb"/>μύες ἔνδον ἅπαντες δημιουργοί.
							καὶ τοῦτ’ αὖ πάλιν <br class="lb"/>ἔοικε τοὖργον τοῦ θώρακος τῇ πρόσθεν ὀνομασθείσῃ κατακλίσει
							<br class="lb"/>μὲν ἐπὶ τοῦ παντὸς σώματος, καταθέσει δ’ ἐφ’ <br class="lb"/>ἑκάστου τῶν μορίων. ἐναντίας δ’
							οὔσης τῇ μὲν ἐκπνοῇ τῆς <br class="lb"/>εἰσπνοῆς, τῇ δ’ ἐκφυσήσει τῆς σφοδρᾶς εἰσπνοῆς, (ὄνομα
							<br class="lb"/>γὰρ ἴδιον οὐκ ἔχει,) τὴν μὲν προτέραν ἀντίθεσιν αἱ φρένες <br class="lb"/>μόναι
							δημιουργοῦσι, τὴν δ’ ἑτέραν οἱ μεσοπλεύριοι σὺν <br class="lb"/>τοῖς ἐπὶ τὸν θώρακα καθήκουσι
							μυσὶν ἀπὸ τῶν ὠμοπλατῶν <br class="lb"/>τε καὶ τοῦ τραχήλου. δέονται δ’ αὐτῆς μάλιστα μὲν
							<br class="lb"/>αὐληταὶ, καὶ σαλπισταὶ, καὶ κήρυκες, ὅταν τὸν καλούμενον <br class="lb"/>πόδα μέλλωσιν
							ἐρεῖν, οὐχ ἥκιστα δὲ καὶ τοὺς ἀσκοὺς ἐμφυσῶντες, <br class="lb"/>ἢ τοιοῦτον ἕτερον ὄργανον, ἁπλῶς
							δ’ εἰπεῖν, <br class="lb"/>ὅσοι μέχρι πλείστου τὸν θώρακα μεταστῆσαι διαστεῖλαί τε <br class="lb"/>καὶ
							συστεῖλαι βούλονται. ὥστε δικαιότερον ἄν τις τοὺς ἔξωθεν <br class="lb"/>τοῦ θώρακος μῦς τοῖς ἐν
							τοῖς μεσοπλευρίοις ἔνδον ἀντιτετάχθαι 
<a class="pb" href="#pb460" id="pb460">[p. 460]</a>
 φήσειεν ἂν, οὐ ταῖς φρεσὶν, εἴ γε
							δὴ μεγίστη μὲν <br class="lb"/>ἡ εἰσπνοὴ διὰ τοὺς ἐκτὸς, μεγίστη δὲ ἐκπνοὴ διὰ τοὺς <br class="lb"/>ἐντὸς
							μεσοπλευρίους γίγνεται. ἀποδείκνυται δὲ καὶ τούτων <br class="lb"/>καὶ τῶν ἑξῆς μελλόντων
							ῥηθήσεσθαι περὶ τῶν κατὰ τὸν <br class="lb"/>θώρακα μυῶν τὰ μὲν ἐν τοῖς περὶ τῶν τῆς ἀναπνοῆς
							αἰτίων, <br class="lb"/>τὰ δ’ ἐν τοῖς περὶ φωνῆς, τὰ δ’ <span class="milestone">395</span>ἐν
							τοῖς περὶ <br class="lb"/>χρείας ἀναπνοῆς. ἀλλὰ τό γε νῦν εἶναι τὸ συνεχὲς τοῦ <br class="lb"/>λόγου
							περαντέον. ἴδιον γάρ τι τῷ διαφράγματι παρὰ τοὺς <br class="lb"/>ἄλλους μῦς συμβέβηκεν, ἐκ τῆς
							θέσεώς τε καὶ τοῦ σχήματος <br class="lb"/>προσγινόμενον, ἐπειδὰν ἐνεργοῦν παύσηται καὶ γένηται
							χαλαρώτερον, <br class="lb"/>ἔστιν ὅτε μὲν ὡς ἐπὶ τὴν ῥάχιν ἀνακλίνειν τὸ <br class="lb"/>κυρτὸν, ἔστιν ὅτε
							δ’ ὡς ἐπὶ τὴν γαστέρα, πολὺ μὲν ἑτοιμότερον <br class="lb"/>ὡς ἐπὶ τὴν ῥάχιν. ἔστι δὲ κατὰ πάντα
							τὰ σχήματα <br class="lb"/>τἀνθρώπου, πλὴν ἑνὸς τοῦ πρηνοῦς, ἄνωθεν μὲν τὸ <br class="lb"/>διάφραγμα,
							κάτωθεν δ’ ἐργάζεται τὴν ῥάχιν, ὥστ’ εὐλόγως <br class="lb"/>ἐπὶ ταύτην ῥέπει, καὶ ὅτι βαρύνεται
							μὲν πρὸς τῶν ἔμπροσθεν <br class="lb"/>ἐπικειμένων, ἐκ δὲ τῶν ὀπίσω μερῶν τὸ μαλακώτατόν <br class="lb"/>τε
							καὶ κουφότατον ἁπάντων ἔχει τῶν σπλάγχνων, τὸν πνεύμονα. 
<a class="pb" href="#pb461" id="pb461">[p. 461]</a>
 ὅμως μὴν
							ἐκπίπτει ποτ’ αὐτοῦ τὸ κυρτὸν τοῖς πρόσω <br class="lb"/>κατά τε τὸ πρηνὲς σχῆμα, κᾀπειδὰν
							ἐνεργῶσι μὲν οἱ κατὰ <br class="lb"/>τὰς πλευρὰς μύες, ἀργῶσι δ’ οἱ κατὰ τὴν γαστέρα. καὶ δῆλον
							<br class="lb"/>ὡς ἐξαίρεσθαι συμβαίνει τηνικαῦτα τὴν κοιλίαν. ἐπιτηδεύουσιν <br class="lb"/>αὐτὸ ποιεῖν
							συνεχῶς οἱ γυμναστικοὶ μετὰ τοὺς πόνους. <br class="lb"/>ἂν δ’, ὥσπερ οἱ κατὰ τὰς πλευρὰς, οὕτως
							ἐνεργήσωσι <br class="lb"/>καὶ οἱ κατὰ τὴν γαστέρα, τὸ τοιοῦτον ὀνομάζουσι πνεύματος
							<br class="lb"/>κατάληψιν. ἀνάγκη δ’ ἐν τούτῳ κεκλεῖσθαι τὸ ἄνω πέρας <br class="lb"/>τοῦ λάρυγγος. εἰ γὰρ
							ἀνοιχθείη, τῶν εἰρημένων ἐνεργούντων <br class="lb"/>μυῶν, ἐκφύσησίς ἐστιν. εἰ δ’ αὖ σὺν αὐτοῖς
							καὶ οἱ κατὰ <br class="lb"/>τὴν φάρυγγα καὶ λάρυγγα ταθεῖεν, οὐκ ἔτ’ ἐκφύσησις τὸ <br class="lb"/>τοιοῦτον,
							ἀλλ’ ἤδη φωνὴ γίγνεται. διττῆς οὖν ὑπαρχούσης <br class="lb"/>τάσεως ἅπασι τοῖς μυσὶ, τῆς μὲν,
							ὅταν ἐνεργοῦντες εἰς ἑαυτοὺς <br class="lb"/>συντρέχωσι, τῆς δ’, ὅταν ὑπὸ τῶν μυῶν ἀντιτεταγμένων
							<br class="lb"/>ἐκτείνωνται, τὴν μὲν προτέραν αἱ φρένες ἐν ταῖς ἀβιάστοις <br class="lb"/>εἰσπνοαῖς ἴσχουσι,
							τὴν δ’ ἑτέραν διττῶς γιγνομένην, ὡς καὶ <br class="lb"/>πρόσθεν ἐῤῥέθη, ποτὲ μὲν τῶν κατὰ τὴν
							γαστέρα ἐνεργούντων <br class="lb"/>μυῶν, ποτὲ δὲ τῶν κατὰ τὰς πλευρὰς μόνων, καὶ 
<a class="pb" href="#pb462" id="pb462">[p. 462]</a>

							τούτων ᾧδε ἐν ταῖς ἀβιάστοις ἐκπνοαῖς, ἃς δὴ καὶ μάλιστα <br class="lb"/>καλοῦμεν ἐκπνοὰς,
							ἀφορίζοντες αὐτὰς τῶν ἐκφυσήσεων, οὐδετέραν <br class="lb"/>αὐτῶν ἴσχουσιν, ἀλλ’ οἵαν τοῖς ἄλλοις
							ἅπασι τὴν ἐν <br class="lb"/>τῷ μέσῳ τῶν ἐσχάτων κινήσεων ἔφαμεν γίνεσθαι κατάστασιν,
							<br class="lb"/>τοιαύτην διττὴν αἱ φρένες μόνον λαμβάνουσιν, ἐπὶ μὲν τὴν <br class="lb"/>ῥάχιν ἐν τοῖς
							ἄλλοις σχήμασιν, ἐν δὲ τοῖς πρηνέσι μόνοις <br class="lb"/>ἐπὶ τὴν γαστέρα ῥέπουσαι. τοῖς μέντοι
							κατὰ τὰς πλευράς <br class="lb"/>τε καὶ τὴν γαστέρα μυσὶ κυρτοῖς μὲν εἶναι διὰ παντὸς
							<br class="lb"/>ὑπάρχει τοῖς τῶν ὑποκειμένων ὀργάνων ὁμοιουμένοις σχήμασιν. <br class="lb"/>ἀλλ’ ἐπειδὰν μὲν
							ἀργῶσιν, ἱκανῶς εἰσι τοιοῦτοι, ἐνεργοῦντες <br class="lb"/>δὲ προστέλλονταί τε καὶ ἧττον
							γίγνονται κυρτοὶ, τῶν <br class="lb"/>ἄλλων σχεδὸν ἁπάντων μυῶν, ὅσοι τὰ μόρια κινοῦσιν, ἔμπαλιν
							<br class="lb"/>ἐχόντων. εὐθεῖς μὲν γὰρ ἀργοῦντες, ἐνεργοῦντες δὲ γίνονται <br class="lb"/>κυρτοί. ἡ δ’
							αἰτία τῆς διαφορᾶς αὐτῶν οὐκ ἄδηλος. <br class="lb"/>ἐπειδὴ γὰρ ὑποβέβληται τοῖς μέν τισιν αὐτῶν
							σκληρὰ καὶ <br class="lb"/>ἀντίτυπος ἡ τῶν ὀστῶν οὐσία, τοῖς δ’ εὐρυχωρία τις εἴκουσα, <br class="lb"/>κατὰ
							λόγον οἱ μὲν ἐπὶ τοῖς ὀστοῖς πεφυκότες 
<a class="pb" href="#pb463" id="pb463">[p. 463]</a>
 ἅπαντες, ἐν τῷ συστέλλεσθαι
								τοσοῦ<span class="milestone">567</span>τον εἰς βάθος <br class="lb"/>τε καὶ πλάτος
							ἐπιδιδόντες, ὅσον ἀφαιροῦσι τοῦ μήκους, προπετῆ <br class="lb"/>τὸν ὄγκον ἅπαντα τοῦ σώματος
							ἴσχουσιν· ὅσοις δ’ ἐν <br class="lb"/>τῷ τείνεσθαι πρὸς τὴν ἀρχὴν τὸ μαλακὸν τῆς ἕδρας ὑπείκει,
							<br class="lb"/>τούτοις κατακρύπτεται τὸ πλέον αὐτῶν τοῦ σώματος. <br class="lb"/>οὐκοῦν ἔτι θαυμαστὸν
							οὐδὲν, εἰ, πάντων σχεδόν τι τῶν ἐν <br class="lb"/>τοῖς κώλοις μυῶν κυρτουμένων, ὅταν ἐνεργῶσιν,
							οἱ κατὰ τὸν <br class="lb"/>θώρακά τε καὶ τὸ ἐπιγάστριον μόνοι προστέλλονται· μόνοι <br class="lb"/>γὰρ
							εἰκούσας ἔχουσι τὰς ὑποκειμένας εὐρυχωρίας. ἀμέλει πληρωθείσης <br class="lb"/>εἰς το<span class="milestone">396</span>σοῦτον τῆς γαστρὸς, ὡς τείνεσθαι μετ’ <br class="lb"/>ὀδύνης, οὐκέτι
							προστέλλονται. ὃ γὰρ τοῖς ἄλλοις διὰ παντὸς <br class="lb"/>ὑπάρχει, τὸ τῆς ὑποκειμένης ἕδρας
							ἀντίτυπον, τοῦτ’ ἐν <br class="lb"/>τῷ πεπληρῶσθαι τὴν γαστέρα τοῖς κατ’ ἐπιγάστριον προσγίνεται.
							<br class="lb"/>πληροῦται δὲ δηλονότι τοῖς θ’ ὑπερεμπλησθεῖσι, <br class="lb"/>καὶ ὑδεριῶσι, καὶ ὅσαι
							κύουσιν. οἷς δ’ ἡ γαστὴρ κενὴ, τούτοις, <br class="lb"/>πρὶν ἐνεργεῖν, κυρτοὶ παραπλησίως τοῖς
							ὑποκειμένοις <br class="lb"/>ὀργάνοις οἱ μύες, παρὰ γὰρ τὰς ἐκείνων ἐκτείνονται κυρτότητας,
							<br class="lb"/>ἐνεργοῦντες δὲ προστέλλονται, πιέζονται γὰρ ῥᾳδίως 
<a class="pb" href="#pb464" id="pb464">[p. 464]</a>
 τὰς ὑποκειμένας
							κοιλότητας. καὶ τοίνυν καὶ οἱ κατὰ τὸν <br class="lb"/>θώρακα μύες, ἐν ταῖς μεταξὺ χώραις τῶν
							ὀστῶν πεφυκότες, <br class="lb"/>πρὶν μὲν ἐνεργεῖν, ὅμοιον ταῖς ὅλαις πλευραῖς ἔχουσι σχῆμα,
							<br class="lb"/>κυρτοὶ μὲν ἔξωθεν, κοῖλοι δ’ ἔνδοθεν ὑπάρχοντες· ὅταν δὲ <br class="lb"/>ἐνεργῶσι, θλίβοντες
							πρῶτον μὲν καὶ μάλιστα τὸν ὑποκείμενον <br class="lb"/>αὐτοῖς ὑμένα, τὸν ὑπεζωκότα καλούμενον,
							δι’ αὐτοῦ <br class="lb"/>δὲ καὶ τὸν πνεύμονα, μαλακὸν καὶ χαῦνον ὑπάρχοντα, τοσοῦτον <br class="lb"/>εἴσω
							χωροῦσιν, ὅσον εἴκουσαν ἔχουσι τὴν οὐσίαν τῶν <br class="lb"/>ὑποκειμένων ὀργάνων. ταῦτ’ ἐν τῷ
							καθόλου τις ἐγνωκὼς <br class="lb"/>περὶ μυῶν κινήσεως, ἅπαντα τὰ κατὰ μέρος ἐξευρίσκειν
							<br class="lb"/>δυνήσεται. </p>
                  </section>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De motu musculorum</a>
          </header>
          <ul class="tree">
            <li>
              <a href="#body-1">De motu musculorum</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
