<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:18"/>
    <link rel="stylesheet" type="text/css" href="https://oeuvres.github.io/Teinte/layout.css"/>
    <link rel="stylesheet" type="text/css" href="https://oeuvres.github.io/Teinte/teinte.css"/>
  </head>
  <body class="tlg028">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg028.1st1K-grc1.xml">De propriorum animi cuiuslibet affectuum dignotione et curatione</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg028.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title lat" lang="lat">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">5</span>, <span class="biblScope">1-57</span>, <span class="date">1823</span></span>. </span>
                <a href="https://hdl.handle.net/2027/chi.15862725">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb1" id="pb1">[p. 1]</a>
                <section id="body-1-1" class="div textpart chapter level3">
                  <h3 class="head textpart">ΓΑΛΗΝΟΥ ΠΕΡΙ ΔΙΑΓΝΩΣΕΩΣ ΚΑΙ <br class="lb"/>ΘΕΡΑΠΕΙΑΣ ΤΩΝ ΕΝ ΤΗι ΕΚΑΣΤΟΥ <br class="lb"/>ΨΥΧΗι ΙΔΙΩΝ
						ΠΑΘΩΝ.<a class="bookmark" href="#body-1-1"> §</a></h3>
                  <p class="p autofirst">Ἐπειδὴ καὶ δι’ ὑπομνημάτων ἔχειν βούλει, <br class="lb"/>ἃ πρὸς τὴν ἐρώτησιν ἀπεκρινάμην, ἣν
						ἐνέστησα πρὸς ἡμᾶς <br class="lb"/>ὑπὲρ τοῦ γραφέντος Ἀντωνίῳ τῷ Ἐπικουρείῳ βιβλίου περὶ <br class="lb"/>τῆς
						ἐπὶ τοῖς ἰδίοις πάθεσιν ἐφεδρείας, ἤδη πράξω τοῦτο, <br class="lb"/>καὶ τήνδε τίθεμαι τὴν ἀρχήν.
						ἄριστον μὲν ἦν αὐτὸν τὸν <br class="lb"/>Ἀντώνιον εἰρηκέναι σαφῶς, τί ποτε βούλεται σημαίνειν ἐκ
						τοῦ <br class="lb"/>τῆς ἐφεδρείας ὀνόματος. ὡς δ’ ἄν τις ἐξ ὧν λέγει κατὰ τὸ 
<a class="pb" href="#pb2" id="pb2">[p. 2]</a>
 βιβλίον
						εἰκάσειεν, ἤτοι τὴν παραφυλακὴν ἢ τὴν διάγνωσιν <br class="lb"/>δοκεῖ μοι δηλοῦν, ἢ καὶ πρὸς
						τούτοις τὴν ἐπανόρθωσιν. <br class="lb"/>ἐφαίνετο δ’, ὡς οἶσθα, καὶ ἀσαφῶς ἑρμηνεύων τὰ <br class="lb"/>πολλὰ
						τῶν εἰρημένων, ὡς εἰκάσαι μᾶλλον ἔστιν ἢ νοῆσαι <br class="lb"/>σαφῶς. ἐνίοτε μὲν γὰρ δόξει
						προτρέπειν ἡμᾶς ἐννοεῖν, ὅτι <br class="lb"/>καὶ αὐτοὶ πολλὰ παραπλησίως τοῖς ἄλλοις ἁμαρτάνομεν·
						<br class="lb"/>ἐνίοτε δ’, ὅπως ἄν τις ἕκαστον ὧν ἁμαρτάνει διαγιγνώσκοι, <br class="lb"/>καὶ πρὸς τούτοις
						αὖθις, ὅπως ἄν τις ἑαυτὸν ἀπάγοι τῶν <br class="lb"/>ἁμαρτανομένων, ὃ δοκεῖ μοι τοῦ λόγου παντὸς
						εἶναι σκοπός. <br class="lb"/>ἕκαστον γὰρ τῶν προειρημένων ἄχρηστόν ἐστι καὶ <br class="lb"/>περιττὸν, εἰ μὴ
						πρὸς τοῦτον ἀναφέροιτο, διορθοῦν δὲ χρὴ <br class="lb"/>αὑτὸν ἐν τοῖς μάλιστα παθήμασι τῶν
						ἁμαρτημάτων. ἐνίοτε <br class="lb"/>μὲν γὰρ ὡς περὶ μόνων τῶν παθῶν αὐτοῦ ὁ λόγος γίνεται,
						<br class="lb"/>πολλάκις δὲ ὡς περὶ τῶν ἁμαρτημάτων, ἔστι δ’ ὅτε περὶ <br class="lb"/>ἀμφοτέρων διαλέγεσθαί
						σοι δόξει. ἐγὼ δ’ αὐτὸ τοῦτο πρῶτον, <br class="lb"/>ὡς οἶσθα, προδιώρισα, τὰ μὲν ἁμαρτήματα κατὰ
						ψευδῆ <br class="lb"/>δόξαν εἰπὼν γίγνεσθαι, τὸ δὲ πάθος κάτα τινα ἄλογον 
<a class="pb" href="#pb3" id="pb3">[p. 3]</a>
 ἐν ἡμῖν
						δύναμιν <span class="milestone">520</span>ἀπειθοῦσαν τῷ λόγῳ· κοινῇ δ’ <br class="lb"/>ἀμφότερα
						κατὰ γενικώτερον σημαινόμενον ἁμαρτήματα κεκλήσθω. <br class="lb"/>λέγω μὲν οὖν ἁμαρτάνειν καὶ τὸν
						ἀκολασταίνοντα, <br class="lb"/>καὶ τὸν θυμῷ τι πράττοντα, καὶ τὸν διαβολῇ πιστεύοντα.
						<br class="lb"/>γέγραπται μὲν οὖν καὶ Χρυσίππῳ καὶ ἄλλοις <br class="lb"/>πολλοῖς τῶν φιλοσόφων θεραπευτικὰ
						συγγράμματα τῶν τῆς <br class="lb"/>ψυχῆς παθῶν, εἴρηται δὲ καὶ πρὸς Ἀριστοτέλους καὶ <br class="lb"/>τῶν
						ἑταίρων αὐτοῦ, καὶ πρὸ τούτων ὑπὸ Πλάτωνος. καὶ <br class="lb"/>ἦν μὲν βέλτιον ἐξ ἐκείνων μανθάνειν
						αὐτὰ, ὥσπερ κᾀγώ. <br class="lb"/>τὰ δ’ οὖν κεφάλαια διὰ τοῦ πρώτου λόγου τοῦδε διὰ συντόμου,
						<br class="lb"/>ἐπειδὴ κελεύεις, διήξω σοι πάντα, καθ’ ἣν ἤδη <br class="lb"/>τάξιν ἤκουσας, ὅτ’ ἐπύθου περὶ
						τοῦ γεγραμμένου τῷ Ἀντωνίῳ <br class="lb"/>βιβλίου. </p>
                </section>
                <section id="body-1-2" class="div textpart chapter level3">
                  <p class="p autofirst">Ὅτι μὲν εἰκός ἐστιν ἁμαρτάνειν, εἰ καὶ μὴ <br class="lb"/>δοκοίημεν αὐτοὶ σφάλλεσθαί τι, πάρεστιν
						ἐκ τῶνδε τῶν λόγων <br class="lb"/>λογίσασθαι. πάντας ἀνθρώπους ὁρῶμεν ἑαυτοὺς ὑπολαμβάνοντας
						<br class="lb"/>ἤτοι γε ἀναμαρτήτους εἶναι παντάπασιν ἢ <br class="lb"/>ὀλίγα καὶ σμικρὰ διὰ λόγου σφάλλεσθαι,
						καὶ τοῦτο 
<a class="pb" href="#pb4" id="pb4">[p. 4]</a>
 μάλιστα πεπονθότας, οὓς ἄλλοι πλεῖστα νομίζουσιν ἁμαρτάνειν.
						<br class="lb"/>ἐγὼ οὖν, εἰ καί τινος ἑτέρου, καὶ τοῦδε παμπόλλην <br class="lb"/>ἔσχηκα πεῖραν. ὅσοι μὲν τῶν
						ἀνθρώπων ἐπ’ ἄλλοις <br class="lb"/>ἐπέθεντο τὴν περὶ αὐτῶν ἀπόφασιν, ὁποῖοί τινές εἰσιν, ὀλιγώτατα
						<br class="lb"/>ἐθεασάμην ἁμαρτάνοντας· ὅσοι δὲ ἑαυτοὺς ἀπειλήφασιν <br class="lb"/>εἶναι ἀρίστους χωρὶς τοῦ
						τὴν κρίσιν ἑτέροις ἐπιτρέψαι, <br class="lb"/>μέγιστα καὶ πλεῖστα τούτους ἑώρακα σφαλλομένους.
						ὥσθ’, <br class="lb"/>ὅπερ ᾤμην, ὅτε μειράκιον ἦν, ἐπαινεῖσθαι μάτην, (τοῦτο δ’ <br class="lb"/>ἦν τὸ Πύθιον
						γνῶναι κελεῦον ἑαυτὸν,) οὐ γὰρ εἶναι μέγα <br class="lb"/>τὸ πρόσταγμα, τοῦθ’ εὗρον ὕστερον δικαίως
						ἐπαινούμενον. <br class="lb"/>ἀκριβῶς μὲν γὰρ ὁ σοφώτατος μόνος ἂν ἑαυτὸν γνοίη, <br class="lb"/>τῶν δ’ ἄλλων
						ἁπάντων ἀκριβῶς μὲν οὐδεὶς, ἧττον δὲ καὶ <br class="lb"/>μᾶλλον ἕτερος ἑτέρου. καθάπερ γὰρ ἐν ὅλῳ
						τῷ βίῳ καὶ <br class="lb"/>κατὰ πάσας τὰς τέχνας τὰς μὲν μεγάλας ὑπεροχάς τε καὶ <br class="lb"/>διαφορὰς τῶν
						πραγμάτων ἅπαντος ἀνδρός ἐστι γνῶναι, τὰς <br class="lb"/>δὲ μικρὰς τῶν φρονίμων τε καὶ τεχνιτῶν,
						οὕτω κᾀπὶ τῶν <br class="lb"/>ἁμαρτημάτων ἔχει καὶ παθῶν. ὅστις μὲν ἐπὶ μικροῖς ὀργίζεται 
<a class="pb" href="#pb5" id="pb5">[p. 5]</a>
 σφοδρῶς, δάκνει τε καὶ κακίζει τοὺς οἰκέτας, οὗτος μέν <br class="lb"/>σοι δῆλός ἐστιν, ὅτι ἐν
						πάθει καθέστηκεν· ὁμοίως δὲ καὶ <br class="lb"/>ὅστις ἐν μέθαις τε καὶ ἑταίραις καὶ κωμασταῖς
						παραγίνεται. <br class="lb"/>τὸ δ’ ἐπὶ μεγάλη βλάβῃ χρημάτων ἢ ἀτιμίᾳ μετρίως <br class="lb"/>ταραχθῆναι τὴν
						ψυχὴν οὐκ ἔθ’ ὁμοίως ἐστὶ φανερὸν ἐκ <br class="lb"/>τοῦ γένους τῶν παθῶν ὑπάρχον, ὥσπερ οὐδὲ
						πλακοῦντα <br class="lb"/>φαγεῖν ἀκρατέστερον. ἀλλὰ καὶ ταῦτα κατάδηλα γίγνεται τῷ
						<br class="lb"/>προμελετήσαντι τὴν ψυχὴν, ἐξοδιάσαντί τε ἁπάντων παθῶν <br class="lb"/>ἐπανορθώσεως δεόμενα,
						καὶ μεῖζόν γ’ ἔμπης ἀποφυγεῖν αὐτὰ, <br class="lb"/>διότι μικρά. ὅστις οὖν βούλεται καλὸς κᾀγαθὸς
						γενέσθαι, <br class="lb"/>τοῦτο ἐννοήσας, ὡς ἀναγκαῖόν ἐστιν αὐτὸν ἀγνοεῖν πολλὰ <br class="lb"/>τῶν ἰδίων
						ἁμαρτημάτων, ὅπως ἂν ἐξεύροι πάντα, δυνάμενος <br class="lb"/>ἐγὼ λέγειν, ὅπως εὗρον αὐτὸς, οὔπω
						λέγω, διότι τὸ <br class="lb"/>βιβλίον τοῦτο δύναταί ποτε καὶ εἰς ἄλλων ἀφικέσθαι χεῖρας· <br class="lb"/>ὅπως
						ἂν κᾀκεῖνοι γυμνασθῶσιν πρὸς ὁδὸν εὑρεῖν τῆς <br class="lb"/>γνώσεως τῶν ἁμαρτημάτων, ὥσπερ καὶ σέ
						μοι λέγειν ἠξίωσα, <br class="lb"/>καὶ μέχρι τοσαῦτα δοκοῦν ἀπεφήνω, διεσιώπησα. καὶ νῦν ﻿
<a class="pb" href="#pb6" id="pb6">[p. 6]</a>
 οὕτω πράξω, παρακαλέσας τὸν ὁμιλοῦντα τῷδε τῷ γράμματι, <br class="lb"/>καταθέμενον αὑτῷ
						ζητῆσαι, πῶς ἄν τις ἑαυτὸν δύναιτο <br class="lb"/>γνωρίζειν ἁμαρτάνοντα. δύο <span class="milestone">521</span>γὰρ, ὡς Αἴσωπος ἔλεγε, <br class="lb"/>πήρας ἐξήμμεθα τοῦ τραχήλου, τῶν
						μὲν ἀλλοτρίων τὴν <br class="lb"/>πρόσω, τῶν ἰδίων δὲ τὴν ὀπίσω· καὶ διὰ τοῦτο τὰ μὲν <br class="lb"/>ἀλλότρια
						βλέπομεν ἀεὶ, τῶν δ’ οἰκείων ἀθέατοι καθέσταμεν. <br class="lb"/>καὶ τοῦτόν γε τὸν λόγον ὡς ἀληθῆ
						πάντες προσίενται. <br class="lb"/>ὁ δὲ Πλάτων ἀποδίδωσι καὶ τὴν αἰτίαν τοῦ γιγνομένου.
						<br class="lb"/>τυφλῶττον γὰρ, φησὶ, τὸ φιλοῦν περὶ τὸ φιλούμενον. <br class="lb"/>εἴπερ οὖν ἕκαστος ἡμῶν
						ἑαυτὸν ἁπάντων μάλιστα φιλεῖ, <br class="lb"/>τυφλώττειν ἀναγκαῖόν ἐστιν αὐτὸν ἐφ’ ἑαυτοῦ. πῶς οὖν
						<br class="lb"/>ὄψεται τὰ ἴδια κακά; καὶ πῶς ἁμαρτάνων γνώσεται; <br class="lb"/>πολλῷ γὰρ ἔοικεν ὅ τε τοῦ
						Αἰσώπου μῦθος καὶ ὁ τοῦ <br class="lb"/>Πλάτωνος λόγος ἀνελπιστότερον ἡμῖν τὴν τῶν ἰδίων
						ἁμαρτημάτων <br class="lb"/>εὕρεσιν ἀποφαίνειν. εἰ γὰρ μήτε τοῦ φιλεῖν τις <br class="lb"/>ἑαυτὸν ἀποστῆσαι
						δύναται, τυφλώττειν ἀναγκαῖόν ἐστι τὸ <br class="lb"/>φιλοῦν περὶ τὸ φιλούμενον. οὐ μὴν οὐδ’ ἐγὼ
						τὸν ἀναγινώσκοντα <br class="lb"/>τόδε τὸ βιβλίον ἠξίουν ἐπισκέψασθαι καθ’ αὑτὸν 
<a class="pb" href="#pb7" id="pb7">[p. 7]</a>
 ὁδὸν
						τῆς τῶν ἰδίων ἁμαρτημάτων εὑρέσεως, εἰ μὴ χαλεπὸν <br class="lb"/>ἦν τὸ πρᾶγμα, καίτοι ὡς ἐπὶ
						πλεῖστον ἐσκεμμένος ᾖ καθ’ <br class="lb"/>αὑτόν. καὶ τοίνυν ἐγὼ τὴν ἐμὴν ἀποφαίνομαι γνώμην, ἣν,
						<br class="lb"/>εἰ μέν τινα καὶ αὐτὸς ἕκαστος ἑτέραν ὁδὸν εὕροι, προσλαβὼν <br class="lb"/>καὶ τὴν ἐμὴν,
						ὠφελήσεται πλεονεκτικῶς, διπλῆν ἀνθ’ <br class="lb"/>ἁπλῆς εὑρὼν ὁδὸν σωτηρίας· εἰ δὲ μὴ, ἀλλ’ αὐτῇ
						γε τῇ <br class="lb"/>ἡμετέρᾳ διατελεῖ χρώμενος, ἄχρι περ ἂν ἑτέραν εὕρῃ βελτίονα. <br class="lb"/>τίς οὖν ἡ
						ἐμὴ, λέγειν ἂν ἤδη καιρὸς, ἀρχὴν τῷ <br class="lb"/>λόγῳ τήνδε ποιησάμενον. </p>
                </section>
                <section id="body-1-3" class="div textpart chapter level3">
                  <p class="p autofirst">Ἐπειδὴ τὰ μὲν ἁμαρτήματα διὰ τὴν ψευδῆ <br class="lb"/>δόξαν γίγνονται, τὰ δὲ πάθη διὰ τὴν ἄλογον
						ὁρμὴν, ἔδοξέ <br class="lb"/>μοι πρότερον αὐτὸν ἐλευθερῶσαι τῶν παθῶν· εἰκὸς γάρ <br class="lb"/>πως καὶ διὰ
						ταῦτα ψεῦδος ἡμᾶς δοξάζειν. ἔστι δὲ πάθη <br class="lb"/>ψυχῆς, ἅπερ ἅπαντες γιγνώσκουσι, θυμὸς,
						καὶ ὀργὴ, καὶ <br class="lb"/>φόβος, καὶ λύπη, καὶ φθόνος, καὶ ἐπιθυμία σφοδρά. <br class="lb"/>κατὰ
							<span class="milestone">353</span>δὲ τὴν ἐμὴν γνώμην καὶ τὸ φθάσαι πάνυ <br class="lb"/>σφόδρα
						φιλεῖν ἢ μισεῖν ὁτιοῦν πρᾶγμα πάθος ἐστίν. <br class="lb"/>ὀρθῶς γὰρ ἔοικεν εἰρῆσθαι τὸ μέτρον
						ἄριστον, ὡς οὐδενὸς 
<a class="pb" href="#pb8" id="pb8">[p. 8]</a>
 ἀμέτρου καλῶς γιγνομένου. πῶς οὖν ἄν τις ἐκκόψειε ταῦτα,
						<br class="lb"/>μὴ γνοὺς πρότερον ἔχων αὐτά; γνῶναι δ’, ὡς ἐλέγομεν, <br class="lb"/>ἀδύνατον, ἐπειδὴ σφόδρα
						φιλοῦμεν ἡμᾶς. ἀλλὰ καὶ μὴ <br class="lb"/>σαυτὸν ὁ λόγος οὗτος ἐπιτρέπει σοι κρίνειν, ἄλλον τε
						συγχωρεῖν <br class="lb"/>δύνασθαι κρίνειν τὸν μήτε φιλούμενον ὑπὸ σοῦ, <br class="lb"/>μήτε μισούμενον. ὅταν
						οὖν ἀκούσῃς τινὰ τῶν κατὰ τὴν <br class="lb"/>πόλιν, ὃν μήτε φιλήσειν οἶδας μήτε μισήσειν,
						ἐπαινούμενον <br class="lb"/>ὑπὸ πολλῶν ἐπὶ τῷ μηδένα κολακεύειν, ἐκείνῳ προσφοιτήσας, <br class="lb"/>τοιαύτῃ
						πείρᾳ κρῖνον, εἰ τοιοῦτός ἐστιν, οἷος <br class="lb"/>εἶναι λέγεται. καὶ πρῶτον ἐὰν ἴδῃς αὐτὸν ἐπὶ
						τὰς τῶν <br class="lb"/>πλουσίων τε καὶ πολὺ δυναμένων, ἢ καὶ τὰς τῶν μονάρχων <br class="lb"/>οἰκίας ἀπιόντα
						συνεχῶς, γίγνωσκε μάτην ἀκηκοέναι, τὸν ἄνθρωπον <br class="lb"/>τοῦτον ἀληθεύειν ἅπαντα· ταῖς γὰρ
						τοιαύταις κολακείαις <br class="lb"/>ἕπεται καὶ τὸ ψεύδεσθαι. δεύτερον, ἢ προσαγορεύοντα, <br class="lb"/>ἢ
						παραπέμποντα τοῖς τοιούτοις ὁρῶν ἑαυτὸν, ἢ <br class="lb"/>καὶ συνδειπνοῦντα. τοιοῦτον γάρ τις
						ἑλόμενος βίον, οὐ <br class="lb"/>μόνον οὐκ ἀληθεύει, ἀλλὰ καὶ κακίαν ὅλην ἐξ ἀνάγκης ἔχει, 
<a class="pb" href="#pb9" id="pb9">[p. 9]</a>
 φιλοχρήματος ὢν, ἢ φίλαρχος, ἢ φιλόδοξος, ἢ φιλότιμος, <br class="lb"/>ἤ τινα τούτων, ἢ
						πάντα. τὸν δὲ μὴ προσαγορεύοντα, μήτε <br class="lb"/>παραπέμποντα, μήτε συνδειπνοῦντα καὶ τοῖς
						πολὺ δυναμένοις <br class="lb"/>ἢ πλουτοῦσι, κεκολασμένῃ τῇ διαίτῃ χρώμενον, ἐλπίσας
						<br class="lb"/>ἀληθεύειν, εἰς βαθυτέραν ἀφικέσθαι πειράθητι γνῶσιν, <br class="lb"/>
						<span class="milestone">522</span>ὁποῖός τέ τίς ἐστιν, (ἐν συνουσίαις δ’ αὕτη
						πολυχρονιωτέραις <br class="lb"/>γίγνεται,) κᾂν εὕρῃς τοιοῦτον, ἰδίᾳ ποτὲ μόνῳ <br class="lb"/>διαλέχθητι,
						παρακαλέσας, ὅ τι ἄν σοι βλέπῃ τῶν εἰρημένων <br class="lb"/>παθῶν, εὐθέως δηλοῦν, ὡς χάριν ἕξοντι
						τούτου μεγίστην, <br class="lb"/>ἡγησομένῳ τε σωτῆρα μᾶλλον, ἢ εἰ νοσοῦντα τὸ σῶμα διέσωσε.
						<br class="lb"/>κᾂν ὑπόσχηται δηλώσειν, ὅταν τι τῶν εἰρημένων <br class="lb"/>πάσχοντά σε βλέπῃ, κᾄπειτα
						πλειόνων ἡμερῶν μεταξὺ γιγνομένων <br class="lb"/>μηδὲν εἴπῃ, συνδιατρίβων δηλονότι μέμψῃ τῷ
						ἀνθρώπῳ, <br class="lb"/>αὖθίς τε παρακάλεσον ἔτι λιπαρώτερον ἢ ὡς <br class="lb"/>πρόσθεν, ὅ τι ἂν ὑπὸ σοῦ
						βλέπῃ παθῶν πραττομένων εὐθέως <br class="lb"/>μηνύειν. ἐὰν δὲ εἴπῃ σοι, διὰ τὸ μηδὲν ἑωρακέναι
						<br class="lb"/>περί σε τοιοῦτον ἐν τῷ μεταξὺ, διὰ τοῦτο μηδ’ αὐτὸν εἰρηκέναι, <br class="lb"/>μὴ πεισθῇς
						εὐθέως, μηδ’ οἰηθῇς ἀναμάρτητος 
<a class="pb" href="#pb10" id="pb10">[p. 10]</a>
 ἐξαίφνης γεγονέναι, ἀλλὰ δυοῖν θάτερον, ἢ
						διὰ ῥᾳθυμίαν <br class="lb"/>οὐ προσεσχηκέναι σοι τὸν παραβεβλημένον φίλον, ἢ ἔλεγχον
						<br class="lb"/>αἰδούμενον σιωπᾷν, ἢ καὶ μισηθῆναι μὴ βούλεσθαι διὰ <br class="lb"/>τὸ γιγνώσκειν, ἅπασιν, ὡς
						ἔπος εἰπεῖν, ἀνθρώποις ἔθος <br class="lb"/>εἶναι μισεῖν τοὺς τἀληθῆ λέγοντας. ἢ εἰ μὴ διὰ ταῦτα,
						<br class="lb"/>ἴσθι, μὴ βουλόμενον αὐτὸν ὠφελεῖν σε διὰ τοῦτο σιωπᾷν, <br class="lb"/>ἢ καὶ ἄλλην τινὰ
						αἰτίαν, ἣν οὐκ ἐπαινοῦμεν ἡμεῖς. ἀδύνατον <br class="lb"/>γὰρ ἴσως αὐτῷ ἡμαρτῆσθαι μηδὲν πιστεύσας
						ἐμοὶ, <br class="lb"/>τοῦτο νῦν ἐπαινέσεις ὕστερον, θεώμενος ἅπαντας ἀνθρώπους <br class="lb"/>καθ’ ἑκάστην
						ἡμέραν μυρία μὲν ἁμαρτάνοντας, καὶ <br class="lb"/>μετὰ παθῶν πράττοντας, οὐ μὴν ἑαυτούς γε
						παρακολουθοῦντας. <br class="lb"/>ὥστε μηδὲ σὺ νόμιζε σαυτὸν ἄλλο τι μᾶλλον ἢ <br class="lb"/>ἄνθρωπον εἶναι.
						νομίζεις δ’ ἄλλο τι μᾶλλον ἢ ἄνθρωπον <br class="lb"/>ὑπάρχειν, ἐὰν ἀναπείσῃς σαυτὸν, ἅπαντα καλῶς
						σοι πεπρᾶχθαι, <br class="lb"/>μὴ ὅτι ἑνὸς μηνὸς, ἀλλὰ μιᾶς ἡμέρας. ἴσως οὖν <br class="lb"/>ἐρεῖς, εἰ
						ἐναντιολογικὸς ᾖς, ἤτοι κατὰ προαίρεσιν, ἢ ἐκ <br class="lb"/>μοχθηροῦ τινος ἤθους γεγονὼς
						τοιοῦτος, καὶ φύσει φιλόνεικος ﻿
<a class="pb" href="#pb11" id="pb11">[p. 11]</a>
 ὢν, ὅσον ἐπὶ τῶν νῦν ὑπ’ ἐμοῦ
						προσκεχρημένων λόγων, <br class="lb"/>τοὺς σοφοὺς ἄνδρας ἄλλο τι μᾶλλον ἢ ἀνθρώπους εἶναι.
						<br class="lb"/>τούτῳ δή σοι τῷ λόγῳ τὸν ἡμέτερον ἀντίθες διττὸν ὄντα, <br class="lb"/>τὸν μὲν ἕτερον, ὅτι μὴν
						ὁ σοφὸς ἀναμάρτητός ἐστι τὸ <br class="lb"/>πάμπαν· ἕτερον δ’ ἐπ’ αὐτῷ τῷ προσιεμένῳ, εἴπερ
						ἀναμάρτητός <br class="lb"/>ἐστιν ὁ σοφὸς, οὐδ’ ἄνθρωπον ὑπάρχειν αὐτόν. <br class="lb"/>ὅσα δ’ ἐπὶ τῷδε, καὶ
						διὰ τοῦτο τῶν παλαιοτάτων φιλοσόφων <br class="lb"/>ἀκούσεις, ὅμοιον εἶναι θεῷ τὴν σοφίαν. ἀλλὰ σύ
						γε <br class="lb"/>θεῷ παραπλήσιος ἐξαίφνης οὐκ ἄν ποτε γένοιο. ὅπου γὰρ <br class="lb"/>οἱ δι’ ὅλου τοῦ βίου
						ἀπάθειαν ἀσκήσαντες, οὐ πιστεύοντες <br class="lb"/>τελέως αὐτὴν ἐσχηκέναι, πολὺ δήπου μᾶλλον ὁ
						μηδέποτ’ <br class="lb"/>ἀσκήσας σύ. μὴ τοίνυν πιστεύσῃς τῷ λέγοντι μηδὲν ἑωρακέναι <br class="lb"/>μετὰ παθῶν
						ὑπὸ σοῦ πραττόμενον, ἀλλ’ ἤτοι μὴ <br class="lb"/>βουλόμενον ὠφελεῖν σε νόμιζε λέγειν οὕτως, ἢ μὴ
						παραφυλάξαι <br class="lb"/>προῃρημένον, ἃ πράττεις κακῶς, ἢ φυλαττόμενον <br class="lb"/>ὑπὸ σοῦ μισηθῆναι,
						τάχα δὲ καὶ εἰδέναι σέ ποτε πρὸς τὸν <br class="lb"/>ἐπιτιμήσαντα καὶ δυσχεράναντα τοῖς σοῖς
						ἁμαρτήμασί τε καὶ <br class="lb"/>πάθεσιν, ὥστ’ εἰκότως σιωπᾷν, ἢ πιστεύειν μὴ ἀληθεύοντά 
<a class="pb" href="#pb12" id="pb12">[p. 12]</a>
 σε λέγοντα, βούλεσθαι ἕκαστον εἰδέναι ὧν ἁμαρτάνεις. <br class="lb"/>ἐὰν δὲ πρῶτον τῶν
						ὑπὸ σοῦ πραττομένων ἀπαλλαγῇ σιωπήσῃς, <br class="lb"/>εὑρήσεις πολλοὺς ὀλίγον ὕστερον ἀληθῶς
						ἐπανορθουμένους <br class="lb"/>σε, καὶ πολύ γε μᾶλλον, ἐὰν χάριν γνοὺς τῷ μεμψαμένῳ, <br class="lb"/>χωρισθῇ
						οὔσης σου τῆς βλάβης, τούτου γ’ ἕνεκεν. <br class="lb"/>ἐξ αὐτοῦ δὲ τούτου διασκέψασθαι, πότερον
						ἀληθῶς ἢ ψευδῶς <br class="lb"/>ἐπετίμησέ σοι, μεγάλης ὠφελείας αἰσθήσῃ, κᾂν συνεχῶς <br class="lb"/>πράττῃς
						αὐτὸ, προῃρημένος ὄντως εἷς γενέσθαι καλὸς <br class="lb"/>κᾀγαθὸς, ἔσῃ τοιοῦτος. ἐν μὲν δὴ τῷ
						πρώτῳ χρόνῳ μηδ’ <br class="lb"/>ἂν καὶ σκεπτόμενος ἀκριβῶς εὕροις ἐπηρεαστικῶς τε καὶ <br class="lb"/>ψευδῶς
						σε κρίνειν, καὶ ἀπείρως αὐτὸν πείθειν, ὡς οὐδὲν <br class="lb"/>
						<span class="milestone">523</span>ἥμαρτες. ἀλλά σοι ταὐτὸ τοῦτο φιλοσόφημα τὸ καρτερεῖν
						<br class="lb"/>ἐπηρεαζόμενον. ὕστερον δέ ποτε κατεσταλμένος ἱκανῶς, <br class="lb"/>σαυτοῦ παθῶν αἰσθόμενος,
						ἐπιχειρήσεις ἀπολογεῖσθαι. <br class="lb"/>τοῖς ἐπηρεάζουσι μηδέποτε πικρῶς, μηδ’ ἐλεγκτικῶς, μηδὲ
						<br class="lb"/>τὸ φιλονείκως ἐμφαῖνον, μηδὲ τὸ καταβάλλειν ἐθέλειν <br class="lb"/>ἐκεῖνον, ἀλλ’ ὠφελείας
						ἕνεκα τῆς σῆς, ἵνα τι καὶ πρὸς <br class="lb"/>ἀντιλογίαν ἀντειπόντος αὐτοῦ πιθανὸν, πεισθεὶς
						ἐκεῖνον 
<a class="pb" href="#pb13" id="pb13">[p. 13]</a>
 ἄμεινον γιγνώσκειν, εἰ μετὰ πλείονος ἐξετάσεως εὕροις <br class="lb"/>αὐτὸν
						ἔξω τῶν ἐγκλημάτων. οὕτω γοῦν καὶ Ζήνων <br class="lb"/>ἠξίου πάντα πράττειν ἡμᾶς ἀσφαλῶς, ὡς
						ἀπολογησομένους <br class="lb"/>ὀλίγον ὕστερον παιδαγωγοῖς. ὠνόμαζε γὰρ οὕτως ἐκεῖνος ὁ <br class="lb"/>ἀνὴρ
						τοὺς πολλοὺς τῶν ἀνθρώπων ἑτοίμους ὄντας τοῖς πέλας <br class="lb"/>ἐπιτιμᾷν, κᾂν μηδεὶς αὐτοὺς
						παρακαλῇ. χρὴ δὲ τὸν <br class="lb"/>ἀκούοντα μηδὲ πλούσιον εἶναι, μηδὲ αἰδῶ ἔχοντα πολιτικήν·
						<br class="lb"/>ὡς, ἄν γε ταύτην ἔχῃ, διὰ φόβονο ὐδεὶς αὐτῷ τἀληθῆ <br class="lb"/>λέξει, καθάπερ οὐδὲ τοῖς
						πλουτοῦσι διὰ κέρδος οἱ κόλακες, <br class="lb"/>ἀλλὰ κᾂν εἴ τις ἀληθεύων παραφανῇ, διασπᾶσθαι
						<br class="lb"/>πρὸς αὐτῶν. ἐὰν οὖν τις ἤτοι πολλὰ δυνάμενος ἢ καὶ <br class="lb"/>πλούσιος ἐθέλῃ σοι γενέσθαι
						καλὸς κᾀγαθὸς, ἀποθέσθαι <br class="lb"/>πρότερον αὐτὸν δεήσει, καὶ μάλιστα νῦν, ὅπου οὐχ εὑρήσει
						<br class="lb"/>Διογένη δυνάμενον εἰπεῖν ταὐτὸν τἀληθὲς, κᾂν πλουσιώτατος <br class="lb"/>ᾖ, κᾂν μόναρχος.
						ἐκεῖνοι μὲν οὖν ὑπὲρ ἑαυτῶν βουλεύσονται. <br class="lb"/>σὺ δὲ ὁ μὴ πλούσιος μήτε δυνατὸς ἐν πόλει
						<br class="lb"/>πᾶσι μὲν ἐπίτρεπε λέγειν, ἃ καταγινώσκουσί σου, πρὸς <br class="lb"/>μηδένα δ’ αὐτὸς
						ἀγανάκτει, καὶ οὕτως ἔχε ἅπαντας, ὡς 
<a class="pb" href="#pb14" id="pb14">[p. 14]</a>
 Ζήνων ἔλεγε, παιδαγωγούς. οὐ μὴν
						ὁμοίως γε πᾶσι περὶ <br class="lb"/>ὧν ἂν εἴπωσιν ἀξιοῦ προσέχειν, ἀλλὰ τοῖς ἄριστα βεβιωκόσι
						<br class="lb"/>πρεσβύταις. ὁποῖοι δ’ εἰσὶν οἱ ἄριστα βιοῦντες, ὀλίγον <br class="lb"/>ἔμπροσθεν εἶπον. ἐν δὲ
						τῷ χρόνῳ προϊόντι αὐτὸς παρακολουθήσεις, <br class="lb"/>καὶ γνώσεις, ἡλίκα πρόσθεν ἦν ἃ ἡμάρτανες,
						<br class="lb"/>ἡνίκα μάλιστα ἐγώ σοι φανοῦμαι λέγων ἀληθῆ, μηδένα <br class="lb"/>φάσκων ἔξω παθῶν ἢ
						ἁμαρτημάτων εἶναι, μηδ’ ἂν εὐφυέστατος <br class="lb"/>ᾖ, μηδ’ ἂν ἐν ἔθνεσι τοῖς καλῶς
						τεθραμμένοις, <br class="lb"/>ἀλλὰ πάντως τινὰ σφάλλεσθαι, καὶ <span class="milestone">354</span>μᾶλλον ὅταν ἔτι <br class="lb"/>νέος ᾖ. </p>
                </section>
                <section id="body-1-4" class="div textpart chapter level3">
                  <p class="p autofirst">Δεῖται γὰρ ἀσκήσεως ἕκαστος ἡμῶν σχεδὸν <br class="lb"/>ὅλου τοῦ βίου πρὸς τὸ γενέσθαι τέλειος
						ἀνήρ. οὐ μὴν <br class="lb"/>ἀφίστασθαι χρὴ τοῦ βελτίω ποιεῖν ἑαυτὸν, εἰ καὶ πεντηκοντούτης
						<br class="lb"/>τις ὢν αἴσθοιτο τὴν ψυχὴν λελωβημένος οὐκ <br class="lb"/>ἀνίατον οὐδ’ ἀνεπανόρθωτον λώβην.
						οὐδὲ γὰρ εἰ τὸ σῶμα <br class="lb"/>κακῶς διέκειτο πεντηκοντούτης ὢν, ἔκδοτον ἂν ἔδωκε τῇ καχεξίᾳ,
						<br class="lb"/>ἀλλὰ πάντως ἂν ἐπειράθη βέλτιον αὐτὸ κατασκευάσαι, 
<a class="pb" href="#pb15" id="pb15">[p. 15]</a>
 καίτοι τὴν
						Ἡράκλειον εὐεξίαν οὐ δυνάμενος σχεῖν. μὴ <br class="lb"/>τοίνυν μηδ’ ἡμεῖς ἀφιστώμεθα τοῦ βελτίονα
						τὴν ψυχὴν ἐργάζεσθαι, <br class="lb"/>κᾂν τὴν τοῦ σοφοῦ μὴ δυνώμεθα σχεῖν, ἀλλὰ <br class="lb"/>μάλιστα μὲν
						ἐλπίζωμεν ἔχειν κᾀκείνην, ἂν ἐκ μειρακίου <br class="lb"/>προνοώμεθα τῆς ψυχῆς ἡμῶν, εἰ δὲ μὴ, ἀλλὰ
						τοῦ γε μῂ <br class="lb"/>πάναισχροι αὐτὴν γενέσθαι, καθάπερ ὁ Θερσίτης τὸ σῶμα, <br class="lb"/>φροντίζωμεν.
						εἴ τ’ οὖν ἐφ’ ἡμῖν ᾖ μὴ γενομένοις ἐντυχεῖν <br class="lb"/>τῷ προνοουμένῳ τῆς γενέσεως ἡμῶν,
						δεοίμεθά τι λαβεῖν <br class="lb"/>σῶμα γενναιότατον. ὁ δ’ ἠρνήσατο, πάντως οὖν ἐφεξῆς
						<br class="lb"/>ἐδεήθημεν αὐτοῦ, δεύτερον γοῦν, ἢ τρίτον, ἢ τέταρτον <br class="lb"/>αὐτὸ σχεῖν ἀπὸ τοῦ πρώτου
						κατ’ εὐεξίαν. <span class="milestone">524</span>ἀγαπητὸν <br class="lb"/>γοῦν ᾖ, καὶ μὴ τὸ τοῦ
						Ἡρακλέους, ἀλλὰ τό γε τοῦ Ἀχιλλέως <br class="lb"/>σχεῖν, ἢ εἰ μηδὲ τοῦτο, τό γε τοῦ Αἴαντος, ἢ
						Διομήδους, <br class="lb"/>ἢ Ἀγαμέμνονος, ἢ Πατρόκλου, εἰ δὲ μὴ τούτων, <br class="lb"/>ἄλλων γέ τινων ἀγαθῶν
						τῶν ἡρώων. οὕτως οὖν εἰ καὶ μὴ <br class="lb"/>τὴν τελευταίαν εὐεξίαν τις οἷός τ’ ἐστὶ τῆς ψυχῆς
						ἔχειν, <br class="lb"/>δέξαιτ’ ἂν, οἶμαι, δεύτερον, ἢ τρίτον, ἢ τέταρτον ﻿
<a class="pb" href="#pb16" id="pb16">[p. 16]</a>
 γενέσθαι
						μετὰ τὸν ἄκρον. οὐκ ἀδύνατον δὲ τοῦτο τῷ <br class="lb"/>βουληθέντι κατεργάσασθαι, χρόνῳ πλείονι
						συνεχῶς τῆς <br class="lb"/>ἀσκήσεως γενομένης. ἐγὼ δὲ μειράκιον ὢν ἔτι ταῦτ’ ἀκούσας <br class="lb"/>ἐπεῖδον
						ἄνθρωπον ἀνοῖξαι θύραν σπεύδοντα, μὴ <br class="lb"/>προχωρούσης δὲ εἰς τὸ δέον αὐτῷ τῆς πράξεως,
						δάκνοντα <br class="lb"/>τὴν κλεῖδα, καὶ λακτίζοντα τὴν θύραν, καὶ λοιδορούμενον <br class="lb"/>τοῖς θεοῖς,
						ἠγριωμένον τε τοὺς ὀφθαλμοὺς, ὥσπερ οἱ μαινόμενοι, <br class="lb"/>καὶ μικροῦ δεῖν αὐτὸν ἀφρὸν, ὡς
						οἱ κάπροι, <br class="lb"/>προϊέμενον ἐκ τοῦ στόματος. ἐμίσησα τὸν θυμὸν οὕτως, <br class="lb"/>ὥστε μηκέτι
						ὀφθῆναι δι’ αὐτὸν ἀδημονοῦντά με. ἀρκέσει <br class="lb"/>δὲ καὶ τοῦτο τήν γε πρώτην, ὡς μήτε θεοῖς
						λοιδορεῖσθαί <br class="lb"/>σε, μήτε λακτίζειν, μήτε δάκνειν τοὺς λίθους καὶ τὰ <br class="lb"/>ξύλα, καὶ
						μήτ’ ἄγριον ἐμβλέπειν, ἀλλ’ ἐν σαυτῷ κατέχειν <br class="lb"/>τε καὶ κρύπτειν τὴν ὀργήν· ἀόργητος
						μὲν γὰρ εὐθέως <br class="lb"/>ἅμα τῷ βουληθῆναι γενέσθαι τις οὐ δύναται, κατασχεῖν <br class="lb"/>δὲ τὸ τοῦ
						πάθους ἄσχημον δύναται. τοῦτο δ’ ἂν πολλάκις <br class="lb"/>ποιήσειεν, γνωριεῖ ποτε καὶ αὐτὸς
						ἑαυτὸν ἧττον νῦν <br class="lb"/>ἢ πρόσθεν ὀργιζόμενον, ὡς μήτ’ ἐπὶ σμικροῖς, μήτ’ ἐπὶ 
<a class="pb" href="#pb17" id="pb17">[p. 17]</a>

						μεγάλοις θυμοῦσθαι, ἀλλ’ ἐπὶ μόνοις τοῖς μεγάλοις μιασμοῖς. <br class="lb"/>οὔτε γὰρ ὑπάρχει παθεῖν
						ὕστερον αὐτὸν, καὶ ἐπὶ <br class="lb"/>τοῖς μεγάλοις ὀργίζεσθαι μιασμοῖς, εἴ τις, ὅπερ ἐγὼ
						προστάξας <br class="lb"/>αὐτῷ μειράκιον ὢν ἔτι διὰ παντὸς ἐφύλαξα τοῦ <br class="lb"/>βίου, φυλάξῃ, τὸ
						μηδέποτε τυπτῆσαι τῇ χειρί μου μηδένα <br class="lb"/>τῶν οἰκετῶν, ὅπερ ἤσκηταί μου καὶ τῷ πατρὶ,
						καὶ πολλοῖς <br class="lb"/>ἐπετίμησε τῶν φίλων, περιθλάσασιν εὑρὼν ἐν τῷ πατάξαι <br class="lb"/>κατὰ τῶν
						ὀδόντων οἰκέτας, ἀξίους εἶναι λέγων ἐπὶ τῇ γενομένῃ <br class="lb"/>φλεγμονῇ καὶ σπασθῆναι καὶ
						ἀποθανεῖν, ὅπου γε <br class="lb"/>ἐξῆν αὐτοῖς, καὶ νάρθηκι, καὶ ἱμάντι μικρὸν ὕστερον ἐφορίσαι
						<br class="lb"/>πληγὰς ὅσας ἠβούλοντο, καὶ τῇ βουλῇ τὸ τοιοῦτον <br class="lb"/>ἔργον ἐπιτελεῖν. ἄλλοι δὲ οὐ
						μόνον πὺξ, ἀλλὰ καὶ λακτίζουσι, <br class="lb"/>καὶ τοὺς ὀφθαλμοὺς ἐξορύττουσι, καὶ γραφείῳ
						κεντοῦσιν, <br class="lb"/>ὅταν τοῦτο τύχωσιν ἔχοντες. εἶδον δέ τινα καὶ <br class="lb"/>καλάμῳ, δι’ οὗ
						γράφομεν, ὑπ’ ὀργῆς εἰς τὸν ὀφθαλμὸν <br class="lb"/>πατάξαντα τὸν οἰκέτην. Ἀδριανὸς αὐτοκράτωρ, ὥς
						φασι, <br class="lb"/>γραφείῳ ἐπάταξεν εἰς τὸν ὀφθαλμὸν ἕνα τῶν ὑπηρετῶν. <br class="lb"/>ἐπεὶ δὲ τὴν πληγὴν
						ταύτην ἔγνω γενόμενον ἑτερόφθαλμον, <br class="lb"/>ἐκάλεσέ τε καὶ συνεχώρησεν ἀντὶ τοῦ πάθους
						αἰτεῖν 
<a class="pb" href="#pb18" id="pb18">[p. 18]</a>
 παρ’ αὐτοῦ δῶρα. ἐπεὶ δὲ διεσιώπησεν ὁ πεπονθὼς, αὖθις <br class="lb"/>ἠξίωσεν
						ὁ Ἀδριανὸς αἰτεῖν, ὅ τι βούλοιτο. τὸν δ’ ἀρνοῦντα <br class="lb"/>ἄλλων μὲν οὐδὲν, ὀφθαλμὸν δὲ
						αἰτῆσαι. τί γὰρ ἂν καὶ <br class="lb"/>γένοιτο δῶρον ἀντάξιον ἀπωλείας ὀφθαλμοῦ; βούλομαι δέ σε
						<br class="lb"/>καὶ τῶν ἐμοί ποτε συμβαινόντων ἑνὸς ἀναμνῆσαι, καίτοι γε <br class="lb"/>ἤδη πολλάκις ὑπὲρ
						αὐτοῦ εἰρηκώς. ἀπονοστήσαντι ἐκ Ῥώμης <br class="lb"/>συνοδοιπορῆσαί τινι φίλῳ τῶν ἐκ Γορτύνης τῆς
						Κρήτης <br class="lb"/>ἀνδρὶ, τὰ μὲν ἄλλα λόγου τινὸς ἀξίῳ· καὶ γὰρ ἁπλοῦς ἦν, <br class="lb"/>καὶ φιλικὸς,
						καὶ χρηστὸς, ἐλευθέριός τε περὶ τὰς ἐφ’ ἡμέρας <br class="lb"/>δαπάνας· ἦν δὲ ὀργίλος οὕτως, ὡς
						ταῖς ἑαυτοῦ χερσὶ <br class="lb"/>χρῆσθαι κατὰ τῶν οἰκετῶν, ἔστι δ’ ὅτε καὶ τοῖς σκέλεσι, <br class="lb"/>πολὺ
						δὲ μᾶλλον ἱμάντι καὶ ξύλῳ τῷ παρατυχόντι. γενομένοις <br class="lb"/>οὖν ἡμῖν ἐν Κορίνθῳ, πάντα μὲν
						ἔδωκε τὰ σκεύη, <br class="lb"/>καὶ τοὺς οἰκέτας ἀπὸ Κεγχρεῶν εἰς Ἀθήνας ἐκπέμψαι κατὰ <br class="lb"/>πλοῦν
						αὑτοῦ· αὐτὸς δὲ ἓν ὄχημα μισθωσάμενος, πεζῇ διὰ <br class="lb"/>Μεγάρων πορεύεσθαι. καὶ δὴ
						διελθόντων ἡμῶν Ἐλευσῖνα, <br class="lb"/>καὶ κατὰ τὸ Θριάσιον ὄντων, ἤρετο τοὺς ἑπομένους οἰκέτας
							
<a class="pb" href="#pb19" id="pb19">[p. 19]</a>
 αὑτοῦ περί τινος σκεύους, οἱ δ’ οὐκ εἶχον ἀποκρίνασθαι. <br class="lb"/>θυμωθεὶς
						οὖν, ἐπεὶ μὴ ἄλλο εἶχε, δι’ οὗ πατάξειε τοὺς <br class="lb"/>νεανίσκους, ἐν θήκῃ περιεχομένην
						μάχαιραν ἀνελόμενος, <br class="lb"/>ἅμα <span class="milestone">525</span>τῇ θήκῃ καταφέρει τὴν
						κεφαλὴν, οὐ πλατεῖς <br class="lb"/>ἐπενεγκὼν, (οὐδὲν γὰρ ἂν οὕτως εἴργαστο δεινὸν,) ἀλλὰ κατὰ
						<br class="lb"/>τὸ τέμνον τοῦ ξίφους. ἥ τε οὖν θήκη διετμήθη παραχρῆμα, <br class="lb"/>καὶ τραῦμα μέγιστον
						ἐπὶ τῆς κεφαλῆς διττὸν ἀμφοτέροις εἰργάσατο, <br class="lb"/>δὶς γὰρ ἑκάτερον αὐτὸς ἐπάταξε. ὡς δὲ
						πλεῖστον <br class="lb"/>ἄμετρον αἷμα χεόμενον ἐθεάσατο, καταλιπὼν ἡμᾶς, εἰς <br class="lb"/>Ἀθήνας ἀπῇρε
						βαδίζων εὐθέως ἕνεκα τοῦ μὴ διαφθαρῆναί <br class="lb"/>τινα τῶν οἰκετῶν ἔτι παρόντος αὐτοῦ.
						ἐκείνους μὲν <br class="lb"/>οὖν ἡμεῖς ἐσώσαμεν εἰς τὰς Ἀθήνας. ὁ δὲ φίλος ὁ Κρὴς <br class="lb"/>ἑαυτοῦ
						καταγνοὺς Μεγάρας εἰσάγει με λαβόμενος τῆς χειρὸς <br class="lb"/>εἰς οἶκόν τινα, καὶ προσδοὺς
						ἱμάντα, καὶ ἀποδυσάμενος <br class="lb"/>ἐκέλευσε μαστιγοῦν αὑτὸν ἐφ’ οἷς ἔπραξεν ὑπὸ τοῦ
						<br class="lb"/>καταράτου θυμοῦ βιασθεὶς, αὐτὸς γὰρ οὕτως ὠνόμασεν. <br class="lb"/>ἐμοῦ δ’, ὡς εἰκὸς,
						γελῶντος, ἐδεῖτο προσπίπτων τοῖς γόνασι, <br class="lb"/>μὴ ἄλλως ποιεῖν. εὔδηλον οὖν, ὅτι μᾶλλον
						ἐποίει με γελᾷν, 
<a class="pb" href="#pb20" id="pb20">[p. 20]</a>
 ὅσῳ μᾶλλον ἐν ἐκείνῳ τῷ μαστιγωθῆναι θεώμενος. ἐπειδὴ
						<br class="lb"/>δὲ ταῦτα ποιούντων ἡμῶν ἱκανὸς ἐτρίβετο χρόνος, ὑπεσχόμην <br class="lb"/>αὐτῷ δώσειν πληγὰς,
						εἰ μέντοι παράσχῃ καὶ αὐτὸς ἓν, <br class="lb"/>ὃ ἂν αἰτήσω, σμικρὸν πάνυ. ὡς δ’ ὑπέσχετο,
						παρεκάλουν <br class="lb"/>ὑποσχεῖν μοι τὰ ὦτα λόγον τινὰ διερχομένῳ, καὶ τοῦτ’ ἔφην <br class="lb"/>εἶναι τὸ
						αἴτημα. τοῦ δ’ ὑποσχομένου πράττειν οὕτως, <br class="lb"/>πλέον αὐτῷ διελέχθην ὑποτιθέμενος, ὅπως
						χρὴ παιδαγωγῆσαι <br class="lb"/>τὸ ἐν ἡμῖν θυμοειδὲς, τῷ λόγῳ δηλονότι, καὶ οὐ διὰ <br class="lb"/>μαστίγων,
						ἀλλ’ ἑτέρῳ τρόπῳ παιδαγωγῆσαι διῆλθον. ἐκεῖνος <br class="lb"/>μὲν οὖν ἐν ἑαυτῷ προνοησάμενος
						ἑαυτοῦ πολὺ βελτίων <br class="lb"/>ἐγένετο. σὺ δ’, εἰ καὶ μὴ πολὺ γένοιο βελτίων, ἀρκεσθήσῃ
						<br class="lb"/>γε καὶ μικρῷ τινι κατὰ τὸν πρῶτον ἐνιαυτὸν ἐπιδοῦναι <br class="lb"/>πρὸς τὸ κρεῖττον. ἐὰν γὰρ
						ἐπιμείνῃς τῷ πάθει ἀντέχων <br class="lb"/>καὶ πραΰνων τὸν θυμὸν, ἀξιολογώτερον ἐπιδώσεις κατὰ τὸ
						<br class="lb"/>δεύτερον ἔτος. εἶτ’, ἐὰν ἔτι διαμείνῃς σαυτῷ προνοούμενος, <br class="lb"/>καὶ μᾶλλον ἐν τῷ
						τρίτῳ, καὶ μετ’ αὐτὸν ἐν τῷ τετάρτῳ ﻿
<a class="pb" href="#pb21" id="pb21">[p. 21]</a>
 καὶ πέμπτῳ αἰσθήσῃ μεγάλης αὐξήσεως
						εἰς βίον σεμνότερον. <br class="lb"/>αἰσχρὸν γὰρ, ἵνα μέν τις ἰατρὸς, ἢ γραμματικὸς, <br class="lb"/>ἢ ῥήτωρ,
						ἢ γεωμέτρης γένηται, πολλοῖς ἔτεσιν ἐφεξῆς κάμνειν, <br class="lb"/>ὡς δ’ ἄνθρωπος ἀγαθὸς, μηδέποθ’
						ἑλέσθαι τῷ <br class="lb"/>μήκει τοῦ χρόνου κάμνειν. </p>
                </section>
                <section id="body-1-5" class="div textpart chapter level3">
                  <p class="p autofirst">Τίς οὖν ἐστιν ἡ τῆς ἀσκήσεως ἀρχὴ, πάλιν <br class="lb"/>ἀναλάβωμεν· ὑπὲρ γὰρ τῶν ἀναγκαιοτάτων
						οὐδὲν χεῖρόν <br class="lb"/>ἐστι καὶ δὶς καὶ τρὶς λέγειν τὰ αὐτά. τὸ μηδέποτε <br class="lb"/>
						<span class="milestone">355</span>μηδένα τῶν οἰκετῶν ἁμαρτάνοντα διὰ τῶν ἑαυτοῦ χειρῶν
						<br class="lb"/>νουθετεῖν, ἀλλ’ ὥσπερ ἐγώ ποτε, πυθόμενος αἱρεῖσθαι <br class="lb"/>Πλάτωνα πρός τινα τῶν
						ὑπηρετῶν ἁμαρτόντα, διὰ παντὸς <br class="lb"/>οὕτως ἔπραξα, καλὸν ἡγησάμενος εἶναι τὸ ἔργον, οὕτω
						καὶ <br class="lb"/>σὺ παράγγειλον σαυτῷ, μήτ’ αὐτὸς διὰ τῶν σαυτοῦ χειρῶν <br class="lb"/>οἰκέτην πλῆξαι μήτ’
						ἄλλῳ προστάξαι, παρ’ ὃν ἂν ὀργισθῇς <br class="lb"/>χρόνον, ἀλλ’ εἰς τὴν ὑστέραν ἀνακαλέσασθαι.
						μετὰ γάρ τοι <br class="lb"/>τὸν θυμὸν σωφρονέστερον ἐπισκέψῃ, πόσας χρὴ πληγὰς ἐντεῖναι <br class="lb"/>τῷ
						τῆς κολάσεως ἀξίῳ. ἢ μηδὲ τὴν ἀρχὴν ἄμεινόν ἐστι, 
<a class="pb" href="#pb22" id="pb22">[p. 22]</a>
 συγγνώμῃ πρᾶξαι οὕτως
						αἰτήσαντα ἱμάντα, καὶ σωφρονίσαντα <br class="lb"/>λόγῳ, καὶ ἀπειλήσαντα μηκέτι τὸ λοιπὸν
						συγχωρῆσαι, <br class="lb"/>ἐὰν ὁμοίως ἁμάρτῃ; πολλῷ γὰρ ἄμεινόν ἐστι, μηκέτι <br class="lb"/>ζέοντος τοῦ
						θυμοῦ <span class="milestone">526</span>πράττειν ἃ πράττεις, ἔξω τῆς <br class="lb"/>ἀλογίστου
						μανίας γενόμενον, ὁπότε καὶ τῷ λογισμῷ τὸ <br class="lb"/>πυκτεῦον εὑρήσεις. ὅτι γὰρ ὁ θυμὸς οὐδὲν
						ἀποδεῖ μανίας, <br class="lb"/>ἕξ αὐτῶν ἤδη ὧν ποιοῦσιν οἱ θυμούμενοι μαθεῖν ἔστιν· <br class="lb"/>παίοντες
						γὰρ, καὶ λακτίζοντες, καὶ κατασχίζοντες ἱμάτια, <br class="lb"/>καὶ θορυβῶδες ἐμβλέποντες ἕκαστα
						πράττουσιν ἄχρι τοῦ, <br class="lb"/>καθάπερ ἔφην, καὶ θύραις, καὶ λίθοις, καὶ κλεισὶν ὀργίζεσθαι,
						<br class="lb"/>καὶ τὰ μὲν καταράσσειν, τὰ δὲ δάκνειν, τὰ δὲ <br class="lb"/>λακτίζειν. ἀλλ’ ἴσως φήσουσι
						ταῦτα τῶν ὄντως μαινομένων <br class="lb"/>εἶναι, τὰ δὲ ὑπὸ σοῦ γιγνόμενα σωφρονούντων. ἐγὼ δὲ,
						<br class="lb"/>ὅτι μὲν ἔλαττον ἁμαρτάνουσι τῶν τοὺς λίθους καὶ τὰς θύρας <br class="lb"/>καὶ τὰς κλεῖς
						δακνόντων τε καὶ λακτιζόντων οἱ τοὺς <br class="lb"/>οἰκέτας ταῖς ἑαυτῶν παίοντες χερσὶν, ὁμολογῶ·
						πέπεισμαι <br class="lb"/>δὲ καὶ τὸ πρὸς ἄνθρωπον ἅμα τι ποιεῖν ἢ μικρᾶς μανίας <br class="lb"/>ἔργον
						ὑπάρχειν, ἢ ζώου τινὸς ἀλόγου τε καὶ ἀγρίου. οὐ γὰρ 
<a class="pb" href="#pb23" id="pb23">[p. 23]</a>
 μόνος ἄνθρωπος ἐξαίρετα
						ἔχει ἄρα παρὰ τἄλλα λογίζεσθαι <br class="lb"/>ταῦτα, ἐὰν ἀποῤῥίψωσιν τὸν θυμὸν χαρίζεσθαι ζωὴν,
						οὐκ <br class="lb"/>ἀνθρώπου βίος. μὴ τοίνυν νόμιζε φρόνιμον ἄνθρωπον <br class="lb"/>ὑπάρχειν, ὃς ἂν αὐτὸ
						τοῦτο μόνον ἐκφύγῃ, λακτίζειν, καὶ <br class="lb"/>δάκνειν, καὶ κεντεῖν τοὺς πέλας. ὁ γὰρ τοιοῦτος
						οὐκ ἔτι <br class="lb"/>μέν ἐστι θηρίον, οὐ μὴν ἤδη γε φρόνιμος ἄνθρωπος, ἀλλ’ <br class="lb"/>ἐν τῷ μεταξὺ
						τούτων τε καὶ τῶν θηρίων. ἆρ’ οὖν ἀσκήσεις <br class="lb"/>μηκέτ’ εἶναι θηρίον, τοῦ ἄνθρωπος
						γενέσθαι καλὸς κᾀγαθὸς <br class="lb"/>οὐ πεφροντικὼς, ἢ βέλτιον, ὥσπερ οὐκ ἔτι θηρίον, <br class="lb"/>οὕτω
						μηδ’ ἄφρονά σε μηδ’ ἀλόγιστον ἔτι διαμένειν; ἔσῃ <br class="lb"/>δὲ τοιοῦτος, ἐὰν μηδέποτε θυμῷ
						δουλεύων, ἀλλ’ ἀεὶ διαλογιζόμενος <br class="lb"/>ἅπαντα πράττῃς, ἃ πάντα σοι χωρὶς τοῦ πάθους
						<br class="lb"/>σκεπτομένῳ φαίνεται κράτιστα. πῶς οὖν ἔσται τοῦτο; <br class="lb"/>τιμήσαντός σου τιμὴν σαυτὸν
						μεγίστην, ἧς οὐδ’ ἐπινοῆσαι <br class="lb"/>δυνατόν ἐστι μείζονα. τὸ γὰρ, ἁπάντων ἀνθρώπων
						ὀργιζομένων, <br class="lb"/>αὐτὸν ἀόργητον εἶναι, τί ἄλλο ἐστὶν, ἢ ἑαυτὸν <br class="lb"/>ἀποδεῖξαι πάντων
						ἀνθρώπων βελτίονα; σὲ δ’ ἴσως νομίζεσθαι, 
<a class="pb" href="#pb24" id="pb24">[p. 24]</a>
 τί ἄλλο ἐστὶν, ἢ ἑαυτὸν
						ἀποδεῖξαι, νομίζεσθαι <br class="lb"/>μὲν εἶναι βελτίω ἐθέλειν, εἶναι δὲ οὕτως βελτίω μὴ βούλεσθαι,
						<br class="lb"/>καθάπερ εἴ τις ἐπεθύμησε νομίζεσθαι μὲν ὑγιαίνειν <br class="lb"/>τὸ σῶμα, νοσεῖ δὲ κατ’
						ἀλήθειαν. ἢ οὐχ ἡγῇ νόσημα <br class="lb"/>ψυχῆς εἶναι τὸν θυμόν; ἢ μάτην ὑπὸ τῶν παλαιῶν
						ὀνομάζεσθαι <br class="lb"/>νομίζεις ψυχῆς πάθη πέντε ταῦτα, λύπην, ὀργὴν, <br class="lb"/>θυμὸν, ἐπιθυμίαν,
						φόβον; ἀλλ’ ἔμοιγε βέλτιον εἶναι δοκεῖ <br class="lb"/>μακρῷ, πρῶτον μὲν ἐπὶ πολὺ ἔχειν ἄνευ τῶν
						εἰρημένων παθῶν, <br class="lb"/>ἐξαναστάντα τῆς κοίτης, ἐπισκοπεῖσθαι πρὸς πάντων <br class="lb"/>τῶν κατὰ
						μέρος ἔργων, ἆρα βέλτιόν ἐστι πάθεσι δουλεύοντα <br class="lb"/>ζῇν, ἢ λογισμῷ χρῆσθαι πρὸς ἅπαντα·
						δεύτερον δ’, ὅτῳ <br class="lb"/>τῷ βουλομένῳ γίγνεσθαι καλὸς κᾀγαθὸς παρακλητέον ἐστὶ <br class="lb"/>τὸν
						δηλώσοντα τῶν ὑφ’ ἑαυτοῦ πραττομένων οὐκ ὀρθῶς <br class="lb"/>ἕκαστον· εἶτ’ ἔτι καθ’ ἑκάστην
						ἡμέραν τε καὶ ὥραν ἔχειν <br class="lb"/>ἐν προχείρῳ τὴν δόξαν ταύτην, ὡς ἄμεινον μέν ἐστιν
						<br class="lb"/>ἑαυτὸν τιμήσαντα καλὸν κᾀγαθὸν, τοῦτο δ’ ἄνευ τοῦ <br class="lb"/>σχεῖν τὸν δηλώσοντα τῶν
						ἁμαρτανομένων ἕκαστον ἀδύνατόν <br class="lb"/>ἐστιν ἡμῖν περιγενέσθαι, καὶ μέντοι καὶ τὸν σωτῆρα
						ἐκεῖνον 
<a class="pb" href="#pb25" id="pb25">[p. 25]</a>
 καὶ φίλον μέγιστον ἡγεῖσθαι τὸν μηνύσαντα τῶν πλημμελουμένων
						<br class="lb"/>ἕκαστα· εἶθ’ ὅτι, κᾂν ψεῦδός σοι φαίνηταί ποτ’ <br class="lb"/>ἐγκαλέσας, ἀόργητον προσήκει
						φαίνεσθαι, πρῶτον μὲν, ὅτι <br class="lb"/>δυνατόν ἐστιν ἐκεῖνον σοῦ βέλτιον ὁρᾷν ἕκαστον ὧν
						ἁμαρτάνων <br class="lb"/>τυγχάνεις, ὥς γε καὶ σὲ τῶν ἐκείνου. κᾂν ἐπηρεάσῃ <br class="lb"/>ποτὲ ψεῦδος, ἀλλ’
						οὖν ἐπήγειρέ σε πρὸς ἀκριβεστέραν ἐπίσκεψιν <br class="lb"/>ὧν πράττεις. ὃ δ’ ἐστὶ μέγιστον ἐν
						τούτῳ, ἀεὶ <br class="lb"/>φύλαττε προῃρημένος γε τιμᾶσθαι σεαυτόν. ἔστι δὲ τοῦτο <br class="lb"/>διὰ μνήμης
						ἔχειν πρόχειρα τό τε τῶν ὀργιζομένων τῆς ψυχῆς <br class="lb"/>αἶσχος τό τε τῶν ἀορ<span class="milestone">527</span>γήτων κάλλος. ὃς γὰρ <br class="lb"/>ἁμαρτάνειν ἐθισθῇ χρόνῳ πολλῷ,
						δυσεκλήπτως ἔσχε τὴν <br class="lb"/>κλεῖδα τῶν παθῶν, οὕτω καὶ τῶν δογμάτων, οἷς πειθόμενος
						<br class="lb"/>ἀνὴρ γενήσῃ καλὸς κᾀγαθὸς, ἐν πολλῷ χρόνῳ προσήκει <br class="lb"/>μελετᾷν ἕκαστον.
						ἐπιλανθανόμεθα γὰρ αὐτοῦ ῥᾳδίως ἐκπίπτοντος <br class="lb"/>τῆς ψυχῆς ἡμῶν, διὰ τὸ φθάσαι
						πεπληρῶσθαι <br class="lb"/>τοῖς πάθεσιν αὐτήν. τοιγαροῦν παρακόλουθόν ἐστιν, ἕκαστον <br class="lb"/>τῶν
						σωθῆναι βουλομένων ὡς μηδεμίαν ὥραν ἀποῤῥᾳθυμεῖν. <br class="lb"/>ἐπιτρεπτέον τε πᾶσι κατηγορεῖν
						ἡμῶν, ἀκουστέον ﻿
<a class="pb" href="#pb26" id="pb26">[p. 26]</a>
 τε πρᾴως αὐτοὺς, καὶ χάριν οὐ τοῖς κολακεύουσιν, ἀλλὰ
						<br class="lb"/>τοῖς ἐπιπλήττουσιν ἔχειν. ἀνεῴχθη σου ἡ θύρα διὰ παντὸς <br class="lb"/>τῆς οἰκήσεως, ἔξεστι
						τοῖς συνήθεσιν εἰσιέναι πάντα <br class="lb"/>καιρὸν, ἢν οὕτως ᾖς παρεσκευασμένος. δεῖ οὖν θαῤῥεῖν,
						<br class="lb"/>ὡς ὑπὸ τῶν εἰσιόντων εὑρίσκεσθαι μηδενὶ τῶν μεγάλων <br class="lb"/>ἁμαρτημάτων ἰσχυρῶς
						κατειλημμένον. ἔστι δ’ ὥσπερ τὸ <br class="lb"/>πᾶν τῷ ἄκοντι ἐκκόψαι δύσκολον, οὕτως τὰ μεγάλα τῷ
						<br class="lb"/>βουληθέντι ῥᾷστον. τῆς θύρας οὖν ἀνεῳγμένης σου διὰ <br class="lb"/>παντὸς, ὡς εἶπον, ἐξουσία
						τοῖς συνήθεσιν ἔστω κατὰ πάντα <br class="lb"/>καιρὸν εἰσιέναι. ὡς δ’ ἄλλοι πάντες αὖ οἱ
						προελθόντες <br class="lb"/>εἰς τὸ δημόσιον ἅπαντα πειρῶνται πράττειν κόσμια, οὕτω <br class="lb"/>σὺ κατὰ τὴν
						ἰδίαν οἰκίαν πράττεις. ἀλλ’ ἐκεῖνοι μὲν <br class="lb"/>αἰδούμενοι τοὺς ἄλλους ἁμαρτόντες τι
						φωραθῆναι μόνους <br class="lb"/>ἑαυτοὺς οὐκ αἰδοῦνται, σὺ δὲ σαυτὸν αἰδοῦ μάλιστα <br class="lb"/>πειθόμενος
						τῷ φάντι· Πάντων δὲ μάλιστ’ αἰσχύνεο <br class="lb"/>σαυτόν. </p>
                </section>
                <section id="body-1-6" class="div textpart chapter level3">
                  <p class="p autofirst">Οὕτως γὰρ πράττων δυνήσῃ ποτὲ τὴν τοῦ <br class="lb"/>θυμοειδοῦς ἔν σοι δύναμιν ἄλογον ὥσπερ τι
						θηρίον ἡμερῶσαί 
<a class="pb" href="#pb27" id="pb27">[p. 27]</a>
 τε καὶ πρᾳῧναι. ἢ δεινὸν ἂν εἴη, τοὺς μὲν ἱππικοὺς
						<br class="lb"/>ἄνδρας, ἀχρείους τοὺς ἵππους παραλαβόντας, ἐν ὀλίγῳ <br class="lb"/>χρόνῳ χειροηθεῖς
						ἐργάζεσθαι, σὲ δ’, οὐκ ἔξωθέν τι λαβόντα <br class="lb"/>ζῶον, ἀλλ’ ἐν τῇ ψυχῇ δύναμιν ἄλογον, ᾗ
						διὰ παντὸς <br class="lb"/>ὁ λογισμὸς συνοικεῖ, μὴ δυνηθῆναι πρᾳῧναι αὐτὴν, <br class="lb"/>εἰ καὶ μὴ ταχέως,
						ἀλλ’ ἐν μακροτέρῳ χρόνῳ. λέλεκται δὲ <br class="lb"/>ἐπὶ πλέον ἐν τοῖς περὶ ἠθῶν ὑπομνήμασι, ὅπως
						ἀρίστην <br class="lb"/>τις αὐτὴν ἐργάσαιτο, καὶ ὡς τὴν μὲν ἰσχὺν οὐ χρὴ καταβαλεῖν <br class="lb"/>αὐτῆς,
						ὥσπερ οὐδὲ τῶν ἵππων τε καὶ κυνῶν, οἷς <br class="lb"/>χρώμεθα, τὴν δ’ εὐπείθειαν, ὥς γε κᾀπ’
						αὐτῶν, ἀσκεῖν. <br class="lb"/>ἐπιδέδεικται δέ σοι καὶ δι’ ἐκείνων τῶν ὑπομνημάτων οὐχ <br class="lb"/>ἥκιστα
						καὶ ὅπως αὐτῇ πάλιν τῇ τοῦ θυμοειδοῦς δυνάμει <br class="lb"/>συμμάχῳ χρήσῃ κατὰ τῆς ἑτέρας, ἣν
						ἐπιθυμητικὴν ἐκάλουν <br class="lb"/>οἱ παλαιοὶ φιλόσοφοι, φερομένης ἀλογίστως ἐπὶ τὰς διὰ τοῦ
						<br class="lb"/>σώματος ἡδονάς. ὥσπερ οὖν αἰσχρὸν θέαμα διὰ θυμὸν ἄνθρωπος <br class="lb"/>ἀσχημονῶν, οὕτω καὶ
						δι’ ἔρωτα, καὶ γαστριμαργίαν, <br class="lb"/>οἰνοφλυγίαν τε καὶ λιχνείαν, ἃ τῆς ἐπιθυμητικῆς ἐστι
						δυνάμεως 
<a class="pb" href="#pb28" id="pb28">[p. 28]</a>
 ἔργα τε καὶ πάθη, προσεοικὼς, οὐχ ἵππῳ καὶ <br class="lb"/>κυνὶ, καθάπερ
						εἴκασα τὴν πρώτην, ἀλλ’ ὑβριστῇ κάπρῳ καὶ <br class="lb"/>τράγῳ, καὶ τινι τῶν ἀγρίων ἡμερωθῆναι μὴ
						δυναμένων. <br class="lb"/>διὸ ταύτης μὲν οὐδεμία παίδευσις τοιαύτη ἐστὶν, οἵα τῆς <br class="lb"/>ἑτέρας, ἡ
						εὐπείθεια· ὃ δ’ ἐκάλουν οἱ παλαιοὶ κολάζειν, <br class="lb"/>ἀλογίαν τινὰ ἔχειν πρὸς τήνδε.
						γίγνεται δὲ <span class="milestone">356</span>ἡ κόλασις <br class="lb"/>τῆς δυνάμεως ταύτης ἐν τῷ
						μὴ παρέχειν αὐτῇ τῶν <br class="lb"/>προθυμουμένων ἀπόλαυσιν. ἰσχυρὰ μὲν γὰρ οὕτω καὶ μεγάλη
						<br class="lb"/>γίγνεται, ἐν τῷ κολασθῆναι δὲ μικρά τε καὶ ἀσθενὴς, <br class="lb"/>ὡς ἕπεσθαι τῷ λογισμῷ δι’
						ἀνθρώπων ὁρῶμεν ἑπομένους <br class="lb"/>οὕτως γοῦν καὶ αὐτῶν τῶν ἀνθρώπων ὁρῶμεν ἑπομένους
						<br class="lb"/>τοῖς βελτίοσι τοὺς χείρους, ἢ ἄκοντας βιαζομένους, ὥσπερ <br class="lb"/>τὰ παιδία καὶ τοὺς
							οἰ<span class="milestone">528</span>κέτας, ἢ πεισθέντας ἑκόντας, <br class="lb"/>ὥσπερ τοὺς
						ἀγαθοὺς φύσει, καὶ τῶν μὴ πρὸς ῥημάτων <br class="lb"/>κολασθέντων αὐτὸ δή που τούτοις πάλαι
						σύνηθές ἐστιν, <br class="lb"/>ὡς ἀκόλαστος ὅδε τις ἄνθρωπός ἐστιν, ἐφ’ οὗ δηλονότι <br class="lb"/>τὴν
						ἐπιθυμητικὴν δύναμιν οὐκ ἐκόλασεν ἡ λογιστική. δύο <br class="lb"/>γὰρ ἔχομεν ἐν ταῖς ψυχαῖς
						δυνάμεις ἀλόγους· μίαν μὲν, ἧς 
<a class="pb" href="#pb29" id="pb29">[p. 29]</a>
 θυμοῦσθαί τε παραχρῆμα καὶ ὀργίζεσθαι τοῖς
						δόξασι <br class="lb"/>πλημμελεῖν εἰς ἡμᾶς ἔργον ἐστίν. τῆς δ’ αὐτῆς ταύτης καὶ <br class="lb"/>τὸ μηνιᾷν ἄχρι
						πλείονος, ὃ τοσούτῳ πλεῖόν ἐστι θυμοῦ <br class="lb"/>πάθος, ὅσῳ καὶ χρονιώτερον. ἄλλη δ’ ἐστὶν ἐν
						ἡμῖν δύναμις <br class="lb"/>ἄλογος ἐπὶ τὸ φαινόμενον ἡδὺ προπετῶς φερομένη, πρὶν
						<br class="lb"/>διασκέψασθαι, πότερον ὠφέλιμόν ἐστι καὶ καλὸν, ἢ βλαβερόν <br class="lb"/>τε καὶ κακόν. ταύτην
						οὖν ἐπέχειν χρὴ τὴν σφοδροτάτην, <br class="lb"/>πρὶν αὐξηθεῖσαν ἰσχὺν δυσνίκητον κτήσασθαι.
						<br class="lb"/>τηνικαῦτα γὰρ οὐδ’ ἂν θελήσῃς ἔτι κατασχεῖν αὐτὴν δυνήσῃ, <br class="lb"/>κᾄπειτα φήσεις,
						ὥσπερ ἤκουσά τινος ἐρῶντος, ἐθέλειν <br class="lb"/>μὲν παύσασθαι, μὴ δύνασθαι δὲ, παρακαλέσεις τε
						μάτην <br class="lb"/>ἡμᾶς ὡσαύτως ἐκείνῳ τῷ δεομένῳ βοηθήσασθαι καὶ τὸ <br class="lb"/>πάθος ἐκκόψαι. καὶ γὰρ
						τῶν τοῦ σώματος παθῶν ἔνια <br class="lb"/>διὰ μέγεθός ἐστιν ἀνίατα· σὺ δ’ ἴσως οὐδ’ ἐπενόησάς ποτε
						<br class="lb"/>τοῦτο. βέλτιον οὖν σοι κᾂν νυνὶ ἐννοῆσαί τε καὶ διασκέψασθαι, <br class="lb"/>πότερον ἀληθεύω
						λέγων, αὐξανομένην τὴν ἐπιθυμητικὴν <br class="lb"/>δύναμιν εἰς ἀνίατον ἔρωτα πολλάκις ἐμβαλεῖν, οὐ
						σωμάτων <br class="lb"/>μόνον ὡραίων, οὐδ’ ἀφροδισίων, ἀλλὰ καὶ λιχνείας, 
<a class="pb" href="#pb30" id="pb30">[p. 30]</a>
 καὶ
						γαστριμαργίας, οἰνοφλυγίας τε καὶ τῆς παρὰ φύσιν αἰσχρουργίας, <br class="lb"/>ἢ ψεύδομαι καὶ ταῦτα
						καὶ ἄλλα πολλὰ τῶν <br class="lb"/>ἔμπροσθεν εἰρημένων. ἃ γὰρ περὶ τοῦ θυμοῦ λέλεκται μέχρι
						<br class="lb"/>τοῦ δεῦρο, ταῦτα καὶ περὶ τῶν ἄλλων παθῶν ἡγοῦ <br class="lb"/>λελέχθαι· πρῶτον μὲν, ὡς ἑτέρῳ
						ἐστὶ τὴν διάγνωσιν αὐτῶν <br class="lb"/>ἐπιτρεπτέον, οὐχ ἡμῖν αὐτοῖς· εἶθ’ ὅτι μὴ τοὺς τυχόντας
						<br class="lb"/>τούτους ἐπιστατεῖν, ἀλλὰ πρεσβύτας, ὡμολογημένους μὲν <br class="lb"/>εἶναι καλοὺς κᾀγαθοὺς,
						ἐξηγητὰς μὲν οὖν δὲ καὶ πρὸ ἡμῶν <br class="lb"/>αὐτῶν ἐπὶ πλέον ἐν ἐκείνοις τοῖς καιροῖς ἕνεκα ἔξω
						παθῶν <br class="lb"/>εἶναι· εἶθ’ ὅτι οὐ φαίνεσθαι χρὴ τοῖς τοιούτοις, ὅταν εἴπωσί <br class="lb"/>τι τῶν
						ἡμετέρων ἁμαρτημάτων, ἀγανακτοῦντας, ἀλλὰ <br class="lb"/>χάριν εἰδότας· εἶτα καθ’ ἑκάστην ἡμέραν
						σαυτὸν ἀναμιμνήσκειν, <br class="lb"/>ἄμεινον μὲν, εἰ πολλάκις, εἰ δὲ μὴ, ἀλλὰ πάντως γε <br class="lb"/>κατὰ
						τὴν ἕω, πρὶν ἄρχεσθαι τῶν πράξεων, εἰς ἑσπέραν δὲ, <br class="lb"/>πρὶν ἀναπαύσεσθαι μέλλειν. ἐγὼ
						δήποτε καὶ ταύτας δὴ <br class="lb"/>τὰς φερομένας ὡς Πυθαγόρου παραινέσεις εἴθισα δὶς τῆς
						<br class="lb"/>ἡμέρας ἀναγινώσκειν μὲν τὰ πρῶτα, λέγειν δ’ ἀπὸ στόματος <br class="lb"/>ὕστερον. οὐ γὰρ ἀρκεῖ
						μόνον ἀοργησίαν ἄγειν, ἀλλὰ ﻿
<a class="pb" href="#pb31" id="pb31">[p. 31]</a>
 καὶ λιχνείας, καὶ λαγνείας, οἰνοφλυγίας τε καὶ
						περιεργίας <br class="lb"/>καὶ φθόνου καθαρεύειν. ἕτερος οὖν ἡμᾶς ἐπεπείρατο, μή <br class="lb"/>τί που,
						καθάπερ οἱ κύνες, ἀπλήστως ὤφθημεν ἐμφορούμενοι <br class="lb"/>σιτίων, ἢ, ὡς οἱ διακαιόμενοι
						πυρετῷ συνεχεῖ, ψυχρὸν <br class="lb"/>ἐπισπασώμεθα τὸ πόμα λαβρότερον, ἢ ὡς ἄνδρας σεμνοὺς
						<br class="lb"/>πρέπει. οὔτε γὰρ διὰ πεῖναν ἐμφορεῖσθαι προσήκει σφοδρῶς <br class="lb"/>καὶ ἀπλήστως, οὔτε
						διὰ δίψος ὅλην τὴν κύλικα ἐκπίνειν, <br class="lb"/>ἔτι δὲ μᾶλλον οὔτε διὰ λιχνείαν ἁπάντων τῶν
						<br class="lb"/>παρόντων πλέον, ἤτοι πλακοῦντος, ἤ τινος ἄλλου τῶν λίχνων <br class="lb"/>ὄψων ἀπολαύειν. ἀλλ’
						ἐν ἅπασιν αὐτοῖς ἀρχομένους <br class="lb"/>μὲν ἔτι παρακλητέον ἐστὶν ἑτέρους ὅ τι ἁμάρτωμεν
						ἐπιτηρεῖν <br class="lb"/>τε καὶ λέγειν ἡμῖν· ὕστερον δὲ καὶ χωρὶς παιδαγωγῶν ἡμᾶς <br class="lb"/>αὐτοὺς
						ἐπιτηρῶμεν αὐτοὶ καὶ παραφυλάττωμεν, ὅπως ἁπάντων <br class="lb"/>τε τῶν συνδειπνούντων ἔλαττον
						ὄψου προσενεγκώμεθα, <br class="lb"/>καὶ τῶν λίχνων ἐδεσμάτων ἀποσχώμεθα, σύμμετρα τῶν ὑγιεινῶν
						<br class="lb"/>προσαράμενοι. τοῦ χρόνου δὲ προϊόντος, οὐκ ἔτι οὐδὲ πρὸς <br class="lb"/>τοὺς δειπνοῦντας
						ἀποβλέπειν ἀξιώσαιμ’ ἄν σε· μέγα γὰρ οὐδὲν 
<a class="pb" href="#pb32" id="pb32">[p. 32]</a>
 ἐκείνων ἐσθίειν τε καὶ πίνειν
						ἐγκρατέστερον. εἰ δέ περ οὕτως <br class="lb"/>
						<span class="milestone">529</span>σαυτὸν ἔγνωκας τιμᾷν, ἐπισκέπτου μᾶλλόν ποτε
						<br class="lb"/>ἐγκρατῶς διῃτῆσθαι χθὲς ἢ τήμερον. ἐὰν γὰρ τοῦτο ποιῇς, <br class="lb"/>αἰσθήσῃ καθ’ ἑκάστην
						ἡμέραν εὐκολώτερον ὧν εἶπον ἀπεχόμενος, <br class="lb"/>αἰσθήσῃ τε μεγάλα εὐφρανθησόμενος τὴν
						ψυχὴν, <br class="lb"/>ἐάν γε σωφροσύνης ὄντως ἐραστὴς ὑπάρχῃς· οὕτω γάρ <br class="lb"/>τις ἐρασθεὶς χαίρει
						προκόπτων ἐν αὐτῷ. καὶ διὰ τοῦτο <br class="lb"/>ταῖς μὲν ὀνοφλυγίαις ἔστιν ἰδεῖν ἡδομένους, ὅταν
						πίνοντες <br class="lb"/>ὑπερβάλλωνται τοὺς συμπότας, ὅσοι δὲ γαστρίμαργοι, καὶ <br class="lb"/>τούτους τῷ
						πλήθει τῶν ἐδεσμάτων εὐφραινομένους, ὅσοι δὲ <br class="lb"/>λίχνοι, πλακοῦσι, καὶ ταγήνοις, καὶ
						λοπάσι, καὶ καρυκείαις. <br class="lb"/>ἐνίους δὲ μέγα φρονοῦντας ἔγνων ἐπὶ τῷ πλήθει <br class="lb"/>τῶν
						ἀφροδισίων. ὡς οὖν ἐκεῖνοι τὴν ἀκρότητα τῶν σπουδαζομένων <br class="lb"/>ἀσκοῦσί τε καὶ
						μεταδιώκουσι, οὕτως καὶ ἡμᾶς <br class="lb"/>χρὴ σωφροσύνης ἀκρότητα σπουδάζειν. εἰ δὲ τοῦτο
						πράξομεν, <br class="lb"/>οὐ τοὺς ἀκολάστους ἡμῖν παραβάλωμεν, οὐδ’ ἀρκέσει <br class="lb"/>πλέον ἐκείνων
						ἔχειν ἐγκρατείας τε καὶ σωφροσύνης, ἀλλὰ <br class="lb"/>πρῶτον μὲν τοὺς σπουδάζοντας τὰ αὐτὰ
						φιλονεικήσομεν 
<a class="pb" href="#pb33" id="pb33">[p. 33]</a>
 ὑπερβάλλεσθαι, (καλλίστη γὰρ ἡ τοιαύτη φιλονεικία,) μετ’
						<br class="lb"/>ἐκείνους δ’ αὖθις ἡμᾶς αὐτοὺς, ὡς ἐξ ἔθους πολυχρονίου <br class="lb"/>τούτοις ὑγιεινοτάτοις
						τε ἅμα καὶ προσθεῖναι ῥᾴστοις ἡδέως <br class="lb"/>ἅμα προσφέρεσθαι, μεμνημένους τῶν καλῶς
						εἰρημένων. ὧν <br class="lb"/>καὶ τοῦτ’ ἔστιν. Ἐκλέγου βίον ἄριστον, ἡδὺν δ’ αὐτὸν ἡ <br class="lb"/>συνήθεια
						ποιήσεται. ὥσπερ οὖν, ὁπότε πρὸς τὸν θυμὸν <br class="lb"/>ἀσκεῖν ἠξίουν σε, γνώρισμα τῆς ὠφελείας
						εἶχες ὁρᾷν σαυτὸν <br class="lb"/>οὐκ ἔτι θυμούμενον, ὡσαύτως ἐπὶ τῆς σωφροσύνης ἔστω σοι
						<br class="lb"/>γνώρισμα μηδ’ ἐπιθυμεῖν ἔτι τῶν ἡδίστων. ὁδὸς δ’ ἐπ’ <br class="lb"/>αὐτήν ἐστι διὰ τῆς
						ἐγκρατείας. οὕτω γὰρ αὐτὸς πλεονεκτεῖ <br class="lb"/>σώφρων ἐγκρατοῦς, τῷ μηδ’ ἐπιθυμεῖν λίχνων
						ἐδεσμάτων <br class="lb"/>ἢ διὰ τὸ πολυχρόνιον ἔθος, ἢ δι’ ἐγκράτειαν, καθάπερ καὶ <br class="lb"/>αὐτὸ
						τοὔνομα αὐτῆς ἐνδείκνυται γεγονὸς, ὅπερ ἐστὶν ἐκ τοῦ <br class="lb"/>κρατεῖν καὶ νικᾷν τὰς
						ἐπιθυμίας. ἐπίπονος δέ ἐστι καὶ <br class="lb"/>τραχεῖα τό γε κατ’ ἀρχὰς, ὥσπερ αἱ ἄλλαι τῶν καλῶν
						ἐπιτηδευμάτων <br class="lb"/>ἀσκήσεις. εἰ μὲν οὖν εἴτε τὴν ἀρετὴν ἀντὶ <br class="lb"/>τῆς κακίας ἔχειν
						ἐθέλεις, εἴτε τὴν γαλήνην τῆς ψυχῆς ἀντὶ 
<a class="pb" href="#pb34" id="pb34">[p. 34]</a>
 τῶν τοῦ σώματος γαργαλισμῶν,
						ἀσκητέον ἐστί σοι τὸν εἰρημένον <br class="lb"/>τρόπον, ἐπὶ σωφροσύνην βαδίζοντα δι’ ἐγκρατείας.
						<br class="lb"/>εἰ δ’ ἤτοι τὴν ἀρετὴν ἀτιμάζεσθαι, ἢ γαργαλίζεσθαι βούλει <br class="lb"/>δι’ ὅλου τοῦ
						σώματος, καταληπτέον ἐστὶ τὸν λόγον. <br class="lb"/>οὐ γάρ ἐστι προτρεπτικὸς ἐπ’ ἀρετὴν, ἀλλὰ τοῖς
						προτεθραμμένοις <br class="lb"/>ὑφηγητικὸς τῆς ὁδοῦ, καθ’ ἣν ἄν τις αὐτὴν <br class="lb"/>κτήσαιτο.
						διαιρουμένου δὲ τοῦ λόγου πρός τε τὸ διαγνωστικὸν <br class="lb"/>ἕκαστον ἡμῶν ὑπάρχειν ἑαυτοῦ, καὶ
						πρὸς τὴν ἐπὶ τῇ <br class="lb"/>διαγνώσει τῶν ἁμαρτημάτων ἐπανόρθωσιν, οὐ περὶ ταύτης
						<br class="lb"/>πρόκειται λέγειν, ἀλλὰ περὶ τῆς διαγνώσεως τῶν ἰδίων <br class="lb"/>ἁμαρτημάτων. ἐπεὶ δὲ τοῖς
						μὲν ἀρχομένοις αὐτὴν οὐ διαγνῶναι <br class="lb"/>δυνατὸν, ἑτέρους μὲν τοῖς ἀρχομένοις ἐπιστήσομεν
						ἐπόπτας, <br class="lb"/>αὐτοὺς δὲ τοὺς ἀσκοῦντας, ὡς ἂν ἤδη δυναμένους γνῶναι, <br class="lb"/>ποίων μὲν
						ἀπηλλάγησαν ἁμαρτημάτων καὶ παθῶν, ὅσον <br class="lb"/>δ’ αὐτοῖς ἐνδεῖ πρὸς τὸ τέλος. ὅπερ δὲ
						εἴωθα λέγειν ἑκάστοτε, <br class="lb"/>καὶ νῦν ἐρῶ· καθ’ ἕτερον μὲν τρόπον ἁπάντων ἐστὶ
						<br class="lb"/>δυσκολώτατον ἑαυτὸν γνῶναι, καθ’ ἕτερον δὲ ῥᾷστον. ἐὰν <br class="lb"/>μὲν γὰρ ἐντὸς θέλῃ τις
							<span class="milestone">357</span>αὐτὸς χαλεπώτατόν ἐστιν. </p>
                </section>
                <a class="pb" href="#pb35" id="pb35">[p. 35]</a>
                <section id="body-1-7" class="div textpart chapter level3">
                  <p class="p autofirst">Ἐγὼ μὲν οὖν ἅπαντα ταῦτ’ εἰρημένα καὶ <br class="lb"/>τὰ μέλλοντα λεχθήσεσθαι τοῖς βουληθεῖσιν
						ὑποτίθεμαι. <br class="lb"/>τάχα μὲν <span class="milestone">530</span>οὖν οὔσης καὶ ἄλλης τινὸς
						ὁδοῦ πρὸς τὸ <br class="lb"/>καλὸν κᾀγαθὸν γενέσθαι, μὴ γινώσκων δ’ εὑρεῖν αὐτὴν, <br class="lb"/>ἐχρησάμην τε
						δι’ ὅλου τοῦ βίου ταύτῃ, καὶ τοῖς ἄλλοις <br class="lb"/>ἀφθόνως δηλῶν παρεκάλουν ἀντιδιδόναι τε
						καὶ ἀποδοῦναί <br class="lb"/>τι, καὶ ἀντιδιδάσκειν, εἴ τινα ἑτέραν ἄλλην αὐτοὶ γινώσκουσι
						<br class="lb"/>καλοκαγαθίας ὁδόν. ἄχρι περ ἂν ἐπιθυμῶμεν ἄλλης, <br class="lb"/>ἐν τῇδε διατρίβομεν, ἣ κοινὴ
						πάντων διαγνώσεώς τε καὶ <br class="lb"/>θεραπείας. καὶ γὰρ ἡ φιλονεικία, καὶ ἡ φιλοδοξία, καὶ ἡ
						<br class="lb"/>φιλαρχία πάθη τῆς ψυχῆς εἰσιν. τούτων ἐλάττων μὲν, <br class="lb"/>ἀλλ’ ὅμως καὶ αὐτὴ πάθος.
						περὶ δὲ τοῦ φθόνου τί δεῖ καὶ <br class="lb"/>λέγειν; αἴσχιστον τῶν κακῶν ἐστιν. ὀνομάζω δὲ φθόνον,
						<br class="lb"/>ὅταν τις ἐπ’ ἀλλοτρίοις ἀγαθοῖς λυπῆται. πάθος μέν ἐστι <br class="lb"/>καὶ λύπη πᾶσα,
						χειρίστη δὲ ὁ φθόνος ἐστὶν, εἴτε ἓν τῶν <br class="lb"/>παθῶν, εἴτε λύπης ἐστὶν εἶδος πλησιάζον
						αὐτῇ. κοινὴ δ’ <br class="lb"/>ἐφ’ ἁπάντων ὁδὸς τῆς ἰάσεως ἡ προειρημένη. χρὴ γὰρ, ὅτι ﻿
<a class="pb" href="#pb36" id="pb36">[p. 36]</a>
 μὲν αἰσχρὰ καὶ φευκτὰ, κατανοεῖν ἐπὶ τῶν ἐνεχομένων αὐτοῖς <br class="lb"/>σφοδρῶς· ἐναργὲς γὰρ
						ἐπ’ ἐκείνων φαίνεται τὸ αἶσχος· ὅτι <br class="lb"/>δ’ οὐ βλέπομεν ἐφ’ ἡμῶν αὐτῶν μηδὲν, εἶναι
						νομίζειν προσήκει <br class="lb"/>τυφλότητ’ εἴτε περὶ τὸ φιλοῦν εἴτε περὶ τὸ φιλούμενον, <br class="lb"/>ἔνιά
						τε λανθάνειν διὰ σμικρότητα καὶ παρορᾶσθαι, <br class="lb"/>μὴ δυνάμενα παροφθῆναι διὰ τὸ μέγεθος
						ἐν ἄλλοις. πρεσβύτην <br class="lb"/>οὖν τινα βλέπειν αὐτὰ δυνάμενον εὑρίσκειν προσήκει,
						<br class="lb"/>παρακαλοῦντας ἅπαντα μετὰ παῤῥησίας δηλοῦν, εἶτ’ εἰπόντος <br class="lb"/>τι, πρῶτον αὐτῷ
						χάριν μὲν γνῶναι παραυτίκα, χωρισθέντας <br class="lb"/>δὲ διασκέπτεσθαι καταμόνας ἑαυτοῖς
						ἐπιτιμῶντας, <br class="lb"/>ἐκκόπτειν τε πειρωμένους τὸ πάθος, οὐκ ἄχρι τοῦ μὴ φαίνεσθαι <br class="lb"/>τοῖς
						ἄλλοις μόνοις, ἀλλ’ ὥστε μηδὲ ῥίζαν ἐγκαταλείπειν <br class="lb"/>αὐτοῦ τῇ ψυχῇ· ἔτι γὰρ ἀναφύεται
						τῇ τῶν σωζόντων <br class="lb"/>ἀρδόμενον πονηρίᾳ. διὰ τοῦτο προσεκτέον ἡμῖν αὐτοῖς <br class="lb"/>ἐστιν ἐφ’
						ἑκάστῳ τῶν παθῶν, ὅσα περὶ τοὺς πέλας ἐπισκοπούμεθα, <br class="lb"/>εἴ τι κατὰ τὴν ἡμετέραν ἐστὶ
						ψυχὴν τοιοῦτον. <br class="lb"/>ἐκκοπτέον γὰρ αὐτὸ φυόμενον ἔτι, πρὶν αὐξηθὲν ἀνίατον 
<a class="pb" href="#pb37" id="pb37">[p. 37]</a>

						γενέσθαι. τῶν μὲν ἄλλων ἁπάντων παθῶν τῆς ψυχῆς οἱ <br class="lb"/>πολλοὶ καταφρονοῦσι, καίτοι γε,
						ὅταν ἑτέρους αὐτὰ πάσχοντας <br class="lb"/>ἴδωσι, καταγινώσκοντες· ἡ λύπη δ’ ἅπασι φαίνεται
						<br class="lb"/>κακὸν, ὥσπερ ὁ πόνος ἐν τῷ σώματι. καίτοι τῶν συνηθεστάτων <br class="lb"/>ἐμοὶ νεανίσκων, ἐπὶ
						μικροῖς ἀρνούμενος ἀνιᾷν, <br class="lb"/>ὕστερόν ποτε κατανοήσας τοῦτο, παραγενόμενός τε πρός με
						<br class="lb"/>βαθὺν ὄρθρον, ὅλης ἔφη τῆς νυκτὸς ἀγρυπνοῦντα ἐπὶ τῷδε <br class="lb"/>τῷ πράγματι, μεταξύ πως
						εἰς ἀνάμνησιν ἀφικέσθαι τοῦ <br class="lb"/>μηδ’ ἐπὶ μεγίστοις οὕτω ἀνιώμενον, ὡς ἐπὶ τοῖς
						σμικροῖς, <br class="lb"/>ἐμαυτὸν ἠξίουν μαθεῖν, ὅπως αὑτῷ τοῦτο περιεγένετο, πότερον <br class="lb"/>ἐξ
						ἀσκήσεών τινων, ἢ φύντι τοιούτῳ. ἀπεκρινάμην <br class="lb"/>οὖν αὐτῷ τἀληθῆ. καὶ γὰρ καὶ τὴν φύσιν
						ἐν ἅπασιν ἔφην <br class="lb"/>δύνασθαι μέγα ἐν τῇ τῶν παίδων ἡλικίᾳ εἰς ζωῆς τελείωσιν, <br class="lb"/>εἶθ’
						ὕστερον τά τε δόγματα καὶ τὴν ἄσκησιν. ὅτι <br class="lb"/>μὲν οὖν αἱ φύσεις ἡμῶν πάμπολυ
						διαφέρουσιν, μαθεῖν <br class="lb"/>ἐναργῶς ἔστιν ἐπὶ τῶν παραφερομένων παιδίων. ἔνια μὲν <br class="lb"/>γὰρ
						αὐτῶν ἀεὶ φαιδρὰ, σκυθρωπὰ δ’ ἄλλα θεώμεθα, καὶ 
<a class="pb" href="#pb38" id="pb38">[p. 38]</a>
 τὰ μὲν ἕτοιμα γελᾷν ἐπὶ
						πᾶσι, τὰ δὲ κλαίειν ἐπὶ μικραῖς <br class="lb"/>προφάσεσιν. οὕτω δὲ καὶ τὰ μὲν ἔχει κοινῇ, τὰ δὲ
						ἁρπάζει· <br class="lb"/>καὶ τὰ μὲν θυμοῦται σφοδρῶς ἐπὶ τῶν σμικροτάτων, <br class="lb"/>ὡς δάκνειν τε καὶ
						λακτίζειν, καὶ λίθους καὶ ξύλα ἀμύνασθαι <br class="lb"/>τοὺς πέλας, ὅταν ἀδικεῖσθαι δόξῃ, τὰ δ’
						ἔστιν <br class="lb"/>ἀνεξίκακα καὶ πρᾷα, μήτ’ ὀργιζόμενα, μήτε κλαίοντα, πρὶν <br class="lb"/>ἀδικηθῆναί τι
						μέγα. ταῦτα καὶ ὁ Εὔπολις ἐρωτώμενον <br class="lb"/>Ἀριστείδην τὸν δίκαιον ὑπὸ τοῦ Νικία, ὡς
						ἐγένου δίκαιος, <br class="lb"/>οὕτω εὐπρεπῶς ἀποκρινάμενον ἐποίησεν· ἡ μὲν φύσις τὸ <br class="lb"/>μέγιστον,
						ἔπειτα δὲ κᾀγὼ τὴν φύσιν προθύμως συνελάμβανον. <br class="lb"/>οὐ μόνον οὖν ἕτοιμοι τῶν νέων
						φύσεις πρὸς τὸ <br class="lb"/>
						<span class="milestone">531</span>λυπεῖσθαι ῥᾳδίως, ἀλλὰ καὶ πρὸς τὸ θυμοῦσθαι <br class="lb"/>καὶ
						λιχνεύειν, ὧν περ αὐτῶν ἄχρι δεῦρο τὸν πλεῖστον λόγον <br class="lb"/>ἐποιησάμην. ἔτι δὲ πρὸς τοῖς
						εἰρημένοις ἐστιν ἰδεῖν ἔνια <br class="lb"/>μὲν ἀναίσχυντα τῶν παιδίων, ἔνια δὲ καὶ αἰδούμενα, καὶ
						<br class="lb"/>τὰ μὲν μνημονικὰ, τὰ δὲ ἀμνήμονα, τινὰ δὲ ἐπιλήσμονα, <br class="lb"/>καὶ τὰ μὲν φιλόπονα περὶ
						τὰ διδασκόμενα, τὰ δ’ ἀμελῆ <br class="lb"/>καὶ ῥᾴθυμα, καὶ τῶν φιλοπόνων ἔνια μὲν ἐπὶ τῷ χαίρειν
							
<a class="pb" href="#pb39" id="pb39">[p. 39]</a>
 ἐπαινούμενα προθύμως, ἔνια δὲ ἐπὶ τῷ καταγινώσκεσθαι <br class="lb"/>πρὸς τῶν
						διδασκάλων αἰδούμενα, τινὰ δὲ καὶ δεδιέναι τὰς <br class="lb"/>πληγάς. οὕτω δὲ καὶ τῶν ῥᾳθύμων ἐπὶ
						ταῖς ἐναντίαις ἕκαστον <br class="lb"/>ἔστι ῥᾳθυμεῖν. ἐξ ὧν οὖν θεῶνται περὶ τὰ παιδία <br class="lb"/>πάντες
						ἄνθρωποι, τὰ μὲν αἰσχυντηλὰ καλοῦσιν αὐτῶν, τὰ <br class="lb"/>δὲ ἀναίσχυντα. κατὰ δὲ τὸν αὐτὸν
						λόγον ἤτοι φιλότιμα <br class="lb"/>καὶ φιλόκαλα, ἢ ἀφιλόκαλα καὶ ἀφιλότιμα· καὶ μὴν δειλὰ,
						<br class="lb"/>καὶ καταφρονητικὰ τῶν πληγῶν, ἑτέρας τε τοιαύτας ἐπ’ αὐτῶν <br class="lb"/>τίθενται
						προσηγορίας κατὰ τὰς φύσεις αὐτάς. οὕτω <br class="lb"/>δὲ καὶ τὰ μὲν φιλοψευδῆ, τὰ δὲ φιλαλήθη τῶν
						παιδίων <br class="lb"/>ὁρῶμεν φύσει ὄντα, καὶ πολλὰς ἄλλας ἔχοντα διαφορὰς <br class="lb"/>ἠθῶν, ὑπὲρ ὧν οὐκ
						ἀναγκαῖόν ἐστι νῦν λέγειν εἰκότως· <br class="lb"/>ἔνια μὲν γὰρ αὐτῶν ῥᾷστα δέχεται τὴν ἀγαθὴν
						παιδείαν, <br class="lb"/>ἔνια δὲ οὐδὲν ὀνίναται. οὐ μὴν τούτου γε ἕνεκεν ἀμελητέον <br class="lb"/>ἐστὶ τῶν
						παιδίων, ἀλλ’ ἐν ἀρίστοις ἤθεσι θρεπτέον. ἢν <br class="lb"/>μὲν οὖν ἡ φύσις αὐτῶν δέχηται τὴν ἐκ
						τῆς ἐπιμελείας ὠφέλειαν, <br class="lb"/>ἀγαθοὶ γενηθεῖεν ἂν ἄνδρες· εἰ δὲ μὴ δέξαιντό που, 
<a class="pb" href="#pb40" id="pb40">[p. 40]</a>
 τὸ μὲν ἡμέτερον ἄμεμπτον εἴη. παραπλησία γάρ πώς ἐστιν <br class="lb"/>ἡ τῶν παίδων
						διαγωγὴ τῇ τῶν φυτῶν ἐπιμελείᾳ. κατ’ <br class="lb"/>ἐκείνην γοῦν ὁ γεωργὸς οὐκ ἄν ποτε δυνήσαιτο
						ποιῆσαι τὸν <br class="lb"/>βάτον ἐκφέρειν βότρυν, οὐ γὰρ ἐπιδέχεται ἡ φύσις αὐτοῦ <br class="lb"/>τῆς ἀρχῆς
						τοιαύτην τελείωσιν. ἀμπέλους δ’ αὖ πάλιν ἑτοίμας <br class="lb"/>οὔσας, ὅσον ἐφ’ ἑαυτῶν, τὸν καρπὸν
						ἐκφέρειν ἐὰν ἀμελήσας <br class="lb"/>ἐπιτρέψῃ μόνῃ τῇ φύσει, μοχθηρὸν ἢ οὐδ’ ὅλως <br class="lb"/>οἴσουσιν
						αὐτόν. οὕτω δὲ καὶ εἰ τῶν ζώων ἵππον μὲν παιδεύσῃς, <br class="lb"/>εἰς πολλὰ χρήσιμον ἕξεις,
						ἄρκτον δὲ κᾂν ἥμερόν <br class="lb"/>ποτε διδάξῃς, μόνιμον οὐχ ἕξει τὴν ἕξιν, ἔχιδνα δὲ καὶ
						<br class="lb"/>σκορπίος οὐκ ἄχρι τοῦ δοκεῖν ἡμεροῦσθαι προέρχεται. ἐγὼ <br class="lb"/>τοίνυν ὅπως μὲν τὴν
						φύσιν ἔχω, οὐκ ἔχω γνῶναι· τὸ γὰρ <br class="lb"/>ἑαυτὸν φάναι χαλεπόν ἐστι καὶ τοῖς τελείοις
						ἀνδράσιν, μή <br class="lb"/>τοί γε δὴ τοῖς παισί. </p>
                </section>
                <section id="body-1-8" class="div textpart chapter level3">
                  <p class="p autofirst">Εὐτύχησα δὲ μεγάλην εὐτυχίαν, ἀοργητότατον <br class="lb"/>καὶ δικαιότατον καὶ χρηστότατον καὶ
						φιλανθρωπότατον <br class="lb"/>ἔχων πατέρα, μητέρα δὲ ὀργιλωτάτην, ὡς δάκνειν μὲν ﻿
<a class="pb" href="#pb41" id="pb41">[p. 41]</a>

						ἐνίοτε τὰς θεραπαίνας, ἀεὶ δὲ κεκραγέναι τε καὶ μάχεσθαι <br class="lb"/>τῷ πατρὶ μᾶλλον, ἢ
						Ξανθίππη Σωκράτει. παράλληλά τε <br class="lb"/>ὁρῶντί μοι τὰ καλὰ τῶν τοῦ πατρὸς ἔργων τοῖς
						αἰσχροῖς <br class="lb"/>πάθεσι τῆς μητρὸς ἐπῄει τὰ μὲν ἀσπάζεσθαί τε καὶ φιλεῖν, <br class="lb"/>τὰ δὲ
						φεύγειν καὶ μισεῖν. ὥσπερ δὲ ἐν τούτοις ἑώρων παμπόλλην <br class="lb"/>διαφορὰν τῶν γονέων, οὕτω
						κᾀν τῷ, τὸν μὲν ἐπὶ <br class="lb"/>οὐδεμίᾳ ζημίᾳ λυπούμενον, ἀνιωμένην δ’ ἐπισμικροτάτοις <br class="lb"/>τὴν
						μητέρα. γιγνώσκεις δὲ δήπου καὶ σὺ τοὺς παῖδας, οἷς <br class="lb"/>μὲν ἂν ἡσθῶσι, ταῦτα
						μιμουμένους, ἃ δ’ ἂν ἀηδῶς ὁρῶσι, <br class="lb"/>φεύγοντας. ἡ μὲν οὖν ὑπὸ τῷ πατρὶ παιδεία τοιαύτη
						τις <br class="lb"/>ἦν· ὑποπληρώσας δὲ τεσσαρεσκαιδέκατον ἔτος, ἤκουον φιλοσόφων <br class="lb"/>πολιτῶν, ἐπὶ
						πλεῖστον μὲν Στωϊκοῦ Φιλο<span class="milestone">532</span>πάτορος <br class="lb"/>μαθητοῦ, βραχὺν
						δέ τινα καὶ Πλατωνικοῦ μαθητοῦ <br class="lb"/>Γαΐου, διὰ τὸ μὴ σχολάζειν αὐτὸν, εἰς πολιτικὰς
						ἀσχολίας <br class="lb"/>ἑλκόμενον ὑπὸ τῶν πολιτῶν, <span class="milestone">358</span>ὅτι μόνος
						αὐτοῖς ἐδόκει <br class="lb"/>δίκαιός τε καὶ χρημάτων εἶναι κρείττων, εὐπρόσιτός τε καὶ <br class="lb"/>πρᾷος.
						ἐν τούτῳ δέ τις καὶ ἄλλος ἦλθε πολίτης ἡμέτερος 
<a class="pb" href="#pb42" id="pb42">[p. 42]</a>
 ἐξ ἀποδημίας μακρᾶς,
						Ἀσπασίου τοῦ Περιπατητικοῦ μαθητὴς, <br class="lb"/>καὶ μετὰ τοῦτον ἀπὸ τῶν Ἀθηνῶν ἄλλος
						Ἐπικούρειος, <br class="lb"/>ὧν ἁπάντων ὁ πατὴρ δι’ ἐμὲ τοῦ βίου καὶ τῶν δογμάτων <br class="lb"/>ἐξέτασιν
						ἐποιεῖτο, σὺν ἐμοὶ πρὸς αὐτοὺς ἀφικνούμενος. ἐγεγύμναστο <br class="lb"/>δ’ ἐπὶ πλεῖστον ἐν
						γεωμετρίᾳ, καὶ ἀριθμητικῇ, <br class="lb"/>καὶ ἀρχιτεκτονίᾳ, καὶ ἀστρονομίᾳ. βουλόμενος γοῦν ὁμοίως
						<br class="lb"/>ταῖς γραμμικαῖς ἀποδείξεσιν λέγειν κεχρῆσθαι τὸν διδάξαντα· <br class="lb"/>διὰ ταύτην δὲ χρὴ
						τὴν αἰτίαν μηδὲ διαφωνίαν γεγονέναι <br class="lb"/>πρὸς ἀλλήλους. τῶν ἀπὸ τῶν σοῦ δηλονότι
						μαθημάτων <br class="lb"/>καλῶν, καθάπερ οἱ ἀρχαῖοι κατὰ τὰς προειρημένας <br class="lb"/>τέχνας, ὧν αἱ πρῶται
						γεωμετρία τε καὶ ἀριθμητική. καθάπερ <br class="lb"/>οὖν ἔφην, τὸ μὴ προπετῶς ἀπὸ μιᾶς αἱρέσεως
						ἀναγορεύσας <br class="lb"/>σαυτὸν, ἀλλὰ ἐν χρόνῳ παμπόλλῳ μανθάνων τε καὶ <br class="lb"/>κρίνων αὐτὰς, οὕτως
						πρὸς ἁπάντων μὲν ἀνθρώπων ἐπαινεῖται. <br class="lb"/>συνομολογεῖται δὲ καὶ τοῖς φιλοσόφοις εἶναι
						ζηλωτέα <br class="lb"/>ταῦτα, καὶ νῦν ἤδη ζηλωτέον αὐτὰ, καὶ μανθάνειν, καὶ <br class="lb"/>αὐξάνειν ἀξιῶσαι,
						δικαιοσύνης ἀντιποιούμενον, καὶ σωφροσύνης, <br class="lb"/>ἀνδρείας τε καὶ φρονήσεως. ἐπαινοῦσι
						γὰρ ἅπαντες 
<a class="pb" href="#pb43" id="pb43">[p. 43]</a>
 τὰς ἀρετὰς ταύτας, κᾂν αὐτοὶ συνειδῶσιν ἑαυτοῖς οὐδεμίαν
						<br class="lb"/>αὐτῶν ἔχουσι, καὶ φαίνεσθαί γε πειρῶνται τοῖς ἄλλοις ἀνδρεῖοι, <br class="lb"/>καὶ σώφρονες,
						καὶ δίκαιοι, καὶ φρόνιμοι, ἄλυποι <br class="lb"/>μέντοι κατ’ ἀλήθειαν εἶναι, κᾂν μὴ φαίνωνται τοῖς
						ἄλλοις. <br class="lb"/>ὥστε τοῦτο πρῶτον ἁπάντων ἀσκητέον ἐστὶν, τὸ σπουδαζόμενον <br class="lb"/>ἅπασιν
						ἀνθρώποις μᾶλλον τῶν ἄλλων ἀρετῶν. ταύτας, <br class="lb"/>ἔφην ἐγὼ, παρὰ τοῦ πατρὸς λαβὼν τὰς
						ἐντολὰς ἄχρι δεῦρο <br class="lb"/>διαφυλάττω, μήτ’ ἀφ’ αἱρέσεώς τινος ἐμαυτὸν ἀναγορεύσας· <br class="lb"/>ὧν
						σπουδῇ πάσῃ ἀκριβῆ τὴν ἐξέτασιν ἔχων, ἀνεύπληκτός τε <br class="lb"/>πρὸς τὰ κατὰ τὸν βίον ὁσημέραι
						συμπίπτοντα διαμένω, <br class="lb"/>ὥσπερ ἑώρων τὸν πατέρα. οὔτ’ οὖν ἀπώλειά τινος λυπήσει
						<br class="lb"/>με, πλὴν εἰ παντοίως ἀπολέσαιμι τὰ κτήματα· τοῦτο γὰρ <br class="lb"/>οὐδέπω πεπείραμαι. δόξης
						τε καὶ τιμῆς ὁ πατὴρ εἴθισέ με <br class="lb"/>καταφρονεῖν, ἀλήθειαν μόνην τιμῶντα. λυπουμένους δ’
						ὁρῶ <br class="lb"/>τοὺς πολλοὺς, ὅταν ἤτοι ἀτιμᾶσθαι δοκῶσιν ὑπό τινος, ἢ <br class="lb"/>χρημάτων ἀπωλείᾳ.
						κατὰ τοῦτ’ οὖν, ἔφην, οὐδὲ λυπούμενον <br class="lb"/>εἶδές μέ ποτε. οὐδὲ ἐπὶ χρημάτων ἀπώλεια
						συνέπεσέ <br class="lb"/>μοι μέχρι τοῦ δεῦρο τηλικαύτη τὸ μέγεθος, ὡς μηκέτ’ ἔχειν 
<a class="pb" href="#pb44" id="pb44">[p. 44]</a>
 ἐκ
						τῶν ὑπολοίπων ἐπιμελεῖσθαι τοῦ σώματος ὑγιεινῶς, μήτ’ <br class="lb"/>ἀτιμία τις, ὡς ὁρᾷν με τοῦ
						συνεδρίου τῆς ἐμῆς βουλῆς <br class="lb"/>ἀφαιρεθέντα. εἰ δέ τινας μὲν ἀκούσαιμι ψέγειν, τινὰς δὲ
						<br class="lb"/>ἐπαινοῦντας, αὐτοῖς ἀντιτίθημι, καὶ νομίζω τὸ πάντας ἀνθρώπους <br class="lb"/>ἐπαινοῦντας
						ἐπιθυμεῖν ἔχειν ἐοικέναι τῷ ἅπαντα <br class="lb"/>ἔχειν ἐθέλειν κτήματα. δοκῶ τοίνυν, ἔφην,
						ἐμαυτῷ, <br class="lb"/>τάχα δὲ καὶ σοὶ δόξω μηδὲν ἄχρι δεῦρο μέγα πεπονθέναι <br class="lb"/>διὰ τέλους
						ἀλύπως. οὔτε γὰρ ἀφῃρέθην ἁπάντων τῶν χρημάτων, <br class="lb"/>οὔτ’ ἠτιμήθην. εἰ δὲ βοῦς, ἢ ἵππος,
						ἢ οἰκέτης <br class="lb"/>ἀπέθανεν, οὐχ ἱκανὸν τοῦτο λυπῆσαι μεμνημένον ὧν ὁ <br class="lb"/>πατὴρ ὑπέθετο, μὴ
						πρότερον ἐπὶ χρημάτων ἀπωλείᾳ λυπηθῆναι <br class="lb"/>συμβουλεύων, ἄχρις ἂν ᾖ τὰ λειπόμενα πρὸς
						τὴν <br class="lb"/>τοῦ σώματος ἐπιμέλειαν αὐτάρκη. τοῦτον γὰρ ἐτίθετο πρῶτον <br class="lb"/>ὅρον ἐκείνων
						κτημάτων, ὡς μὴ πεινᾷν, μὴ ῥιγοῦν, μὴ <br class="lb"/>διψᾷν· εἰ δὲ πλείω τις εἰς ταῦτα χρεία εἴη,
						καὶ πρὸς τὰς <br class="lb"/>καλὰς πράξεις, ἔφη, χρηστέον αὐτῶν. ἐμοὶ τοίνυν ἄχρι δεῦρο
						<br class="lb"/>τοσαύτη χρημάτων χρῆσίς ἐστιν, ὡς καὶ πρὸς τὰς τοιαύτας 
<a class="pb" href="#pb45" id="pb45">[p. 45]</a>

						<span class="milestone">533</span>πράξεις ἐξαρκεῖν. οἶδα δὲ, ἔφη, καί σε διπλασίαν
						<br class="lb"/>τε ἐμοῦ κεκτημένον, ἐπιτίμιόν τε κατὰ τὴν πόλιν ἡμῶν οὕτως, <br class="lb"/>ὡς, τίς ἂν εἴη σοι
						λύπης αἰτία, πλὴν ἀπληστίας, οὐχ <br class="lb"/>ὁρῶ. πρὸς ταύτην οὖν ἄσκησιν μόνην ἄνεισον ἐγὼ διὰ
						<br class="lb"/>μνήμης ἔχων, καὶ μελετῶν ἀεὶ, καὶ σκοπούμενος, μέχρι περ <br class="lb"/>ἂν τούτῳ ἐπείσθην, ὡς
						τὸ τὰ δὶς δύο τέσσαρα εἶναι. </p>
                </section>
                <section id="body-1-9" class="div textpart chapter level3">
                  <p class="p autofirst">Θεασώμεθα γὰρ, εἶπεν, ἐπὶ σχολῆς, ὁποῖόν <br class="lb"/>τι πάθος ἐστὶν ἡ ἀπληστία· τὴν δ’ ἀρχὴν
						τῆς σκέψεως <br class="lb"/>ἡ περὶ τὰς τροφὰς ἀπληστία παρέξει. τὸ γοῦν ἐπέκεινα τοῦ <br class="lb"/>συμμέτρου
						προσφέρεσθαι σίτου ἀπληστίαν ὀνομάζουσι· τὸ <br class="lb"/>σύμμετρον δ’ αὐτῶν κρίνουσι τῇ χρείᾳ
						τῆς τροφῆς· χρεία <br class="lb"/>δ’ αὐτῆς ἐστι τὸ θρέψαι τὸ σῶμα. θρέψει δὲ πεφθεῖσα <br class="lb"/>καλῶς,
						πεφθήσεται δ’, εἰ σύμμετρος· τὴν γὰρ πολλὴν ἀπεπτουμένην <br class="lb"/>ἴσμεν. εἰ δὲ ἅπαξ τοῦτο
						γένοιτο, διαφθείρεσθαι <br class="lb"/>τὴν χρείαν αὐτῆς ἀναγκαῖον. εἰ δέ γε ὑπὸ τῆς δήξεως τῶν
						<br class="lb"/>ἀπεπτηθέντων σιτίων ἡ γαστὴρ ἀνιαθεῖσα πᾶν ἐκκρίνειε, ﻿
<a class="pb" href="#pb46" id="pb46">[p. 46]</a>
 διάῤῥοια μὲν
						ὀνομάζεται τὸ σύμπτωμα, διαφθείρεται δ’ ἡ <br class="lb"/>χρεία τῆς τροφῆς· οὐ γὰρ ἐφ’ ὅ τι
						διεξελθεῖν τὰ ἔντερα <br class="lb"/>λαμβανόμεθα αὐτὴν, ἀλλ’ ἕνεκα τοῦ προστεθῆναι πᾶσι τοῖς
						<br class="lb"/>μορίοις τοῦ σώματος. εἰ δ’ ἀναδοθείη μὴ καλῶς πεφθεῖσα, <br class="lb"/>κακοχυμίαν ἐργάζεται
						ἐν ταῖς φλεψίν. ἐπεὶ τοίνυν ἐπὶ τῷ <br class="lb"/>σώματι ἡμῶν ἔμαθες, ὁποῖόν τι πρᾶγμά ἐστιν ἡ
						ἀπληστία, <br class="lb"/>μεταβὰς ἐπὶ τὴν ψυχὴν ἤδη θέασαι κᾀνταῦθα τὴν φύσιν <br class="lb"/>αὐτῆς, ἐφ’
						ἑκάστης ὕλης πραγμάτων ἐπισκοπούμενος, ἀπὸ <br class="lb"/>τῶν κτημάτων ἀρξόμενος. ἐν τούτοις οὖν
						ἔνια μὲν οὐκ ὀρθῶς <br class="lb"/>ἐσπούδασται, καθάπερ οἱ μαργαρῖται, καὶ οἱ σαρδόνυχες, <br class="lb"/>αἵ
						τ’ ἄλλαι λίθοι πᾶσαι· καθάπερ κόσμος, ὃν αἱ <br class="lb"/>γυναῖκες οἷόν τι φέρουσαι ταῖς
						ἐξαρτησαμέναις αὐτῶν· τούτου <br class="lb"/>τοῦ γένους ἐστὶ τὰ χρυσοϋφῆ τῶν ἱματίων ἤ τινα
						περίεργον <br class="lb"/>ἔργον ἔχοντα, ἢ ὕλης δεόμεθα πόῤῥωθεν κομιζομένης, <br class="lb"/>ὥσπερ τῶν
						σειρικῶν ὀνομαζομένων. ἔνια δὲ τῶν κτημάτων <br class="lb"/>πρὸς τὴν τοῦ σώματος ὑγείαν διαφέροντα
						προσηκόντως <br class="lb"/>σπουδάζεται, πρῶτα μὲν ἐξ ὧν τρεφόμεθα, καὶ ἀμφιεννύμεθα, <br class="lb"/>καὶ
						ὑποδούμεθα, ἐν οἷς καὶ ἡ οἴκησις. ἐκείνου δὲ τοῦ 
<a class="pb" href="#pb47" id="pb47">[p. 47]</a>
 γένους φαίνεται καὶ τὰ
						τοῖς νοσοῦσιν ἐπιτήδεια. τινὰ δὲ, <br class="lb"/>ὥσπερ τοὔλαιον, ἀμφοτέροις ὑπάρχει χρήσιμα, τοῖς
						ὑγιαίνουσι <br class="lb"/>καὶ τοῖς νοσοῦσιν. ἔνια δὲ τοιαῦτα, τὰ μὲν μείζω, τὰ δ’ <br class="lb"/>ἐλάττω τὴν
						ὠφέλειαν παρεχόμενα τοῖς τῶν ἀνθρώπων σώμασι. <br class="lb"/>καὶ τοίνυν ἤδη τοῦ πλήθους τὸν ὅρον
						καὶ τῆς κτήσεως <br class="lb"/>αὐτῶν ἐναργῶς οἶμαί σε τεθεᾶσθαι. ὥσπερ γὰρ τὸ <br class="lb"/>πηχυαῖον
						ὑπόδημα πρὸς τέλος ἐστὶν ἄχρηστον, οὕτω καὶ τὸ <br class="lb"/>ε΄ καὶ ι΄ ἔχειν ὑποδήματα, πλὴν
						δυοῖν. ἄλλα τε γὰρ ὄντα <br class="lb"/>πάντως αὐτάρκης ἡ χρεία. οὕτω δὲ καὶ τὴν ἐσθῆτα διπλῆν
						<br class="lb"/>ἔχειν αὔταρκες, οἰκέτας τε καὶ σκεύη. ἐν ἡμῖν, ἔφην, οὐ <br class="lb"/>μόνον ἐσθὴς ὑπάρχει
						περιττοτέρα τῆς διττῆς, ἀλλὰ καὶ οἱ <br class="lb"/>οἰκέται, καὶ σκεύη, καὶ πάνθ’ ἁπλῶς τὰ κτήματα
						πολὺ <br class="lb"/>πλείω τῶν διττῶν ἐστιν. πρόσοδον γὰρ ἔχομεν ἀφ’ ὧν κεκτήμεθα
						<br class="lb"/>πολλαπλασίαν, ἢ ὡς εἰς ὑγείαν μόνην ἐξ αὐτῶν <br class="lb"/>ὑπηρετεῖσθαι τῷ σώματι. τίνας
						οὖν, ἔφην, ὁρῶ τὸν ἀπολαυστικὸν <br class="lb"/>ὀνομαζόμενον ἑλομένους βίον, οὐ διπλάσια μόνον,
						<br class="lb"/>ἢ τριπλάσια δαπανῶντας ἡμῶν, ἀλλὰ καὶ πενταπλάσια, καὶ <br class="lb"/>δεκαπλάσια, καὶ
						τριακονταπλάσια. τὸν δ’ ὡσαύτως ἐμοὶ 
<a class="pb" href="#pb48" id="pb48">[p. 48]</a>
 διαιτώμενον θεῶμαι, λυπούμενον δ’ αὖ
						ὁμοίως ἐμοὶ, καίτοι <br class="lb"/>τῆς <span class="milestone">534</span>οὐσίας οὐχ ἕκαστον ἔτος
						αὐξανομένης· ἐπεὶ ἐξ <br class="lb"/>αὐτῶν τῶν προσόδων ἀναλίσκεται μὲν τὸ ι΄ μέρος ἴσως, αἱ
						<br class="lb"/>λοιπαὶ δὲ θ΄ μοῖραι τοῖς ὑπάρχουσι προστίθενται. βλέπω <br class="lb"/>γάρ σε οὐδὲ πρὸς τὰ
						καλὰ τῶν ἔργων δαπανῆσαι τολμῶντα, <br class="lb"/>μηδ’ εἰς βιβλίων ὠνὴν, καὶ κατασκευὴν, καὶ τῶν
						γραφόντων <br class="lb"/>ἄσκησιν, ἤτοι γε εἰς τάχος διὰ σημείων, ἢ εἰς καλῶν <br class="lb"/>ἀκρίβειαν, ὥσπερ
						οὐδὲ τῶν ἀναγινωσκόντων ὀρθῶς. οὐ μὴν <br class="lb"/>οὐδὲ κοινωνοῦντά σε θεῶμαι, καθάπερ
							<span class="milestone">359</span>ἐμὲ σὺ βλέπεις <br class="lb"/>ἑκάστοτε, τοῖς μὲν ἱματίοις
						οἰκετῶν, τοῖς δ’ εἰς τροφὰς <br class="lb"/>ἢ νοσηλείαν· τινῶν δ’ ἐθεασάμην καὶ τὰ χρέα
						διαλυσάμενος. <br class="lb"/>ἐγὼ μὲν οὖν καταλείπω πᾶσαν ἣν ὁ πατὴρ κατέλιπέ <br class="lb"/>μοι πρόσοδον,
						οὐδὲν ἐξ αὐτῆς περισσὸν ἀποτιθέμενος, <br class="lb"/>οὐδὲ θησαυρίζων, οὐδὲ πολλαπλάσια τῶν
						ἀναλισκομένων <br class="lb"/>ἀποτιθέμενος. ὅμως ἀνιέμενον φαίης πολλάκις ἐμὲ, <br class="lb"/>καθάπερ αὐτὸς
						ὁμολογεῖς, οὐδέποτε λυπούμενον ὁρῶν. ἆρ’ <br class="lb"/>οὖν δύνασαι καθορᾷν τῆς λύπης σου τὴν
						αἰτίαν, ἢ παρ’ 
<a class="pb" href="#pb49" id="pb49">[p. 49]</a>
 ἐμοῦ καὶ τοὔνομα αὐτῆς ἀκοῦσαι ποθεῖς; ἤδη σοι καὶ τοῦτο
						<br class="lb"/>βούλει γενέσθαι; μίαν ἴσθι πασῶν λυπῶν αἰτίαν, ἣν ὀνομάζουσιν <br class="lb"/>οἱ Ἕλληνες
						ἐνίοτε μὲν ἀπληστίαν, ἐνίοτε δὲ <br class="lb"/>πλεονεξίαν. ἀπληστίαν μὲν ἀπὸ τοῦ τὰς ἐπιθυμίας
						ἀπληρώτους <br class="lb"/>ἔχειν· ἀεὶ γὰρ ποθοῦσι τῶν ἔμπροσθεν οἱ ἄπληστοι. <br class="lb"/>ὥστε, κἂν
						διπλάσιον ἔχωσι, τριπλάσιον προσκτήσασθαι σπεύδουσι, <br class="lb"/>κἂν τριπλάσιον ἔχωσι,
						τετραπλασίων ἐφίενται. καὶ <br class="lb"/>οὕτως ἐφορῶσι τοὺς πλέονα κεκτημένους αὐτῶν, οὐ τοὺς
						<br class="lb"/>ἐλάττονα, καὶ τούτους ὑπερβάλλεσθαι ζητοῦσι, καὶ τούτων <br class="lb"/>πλέον ἔχειν
						ἐπιθυμοῦσι. σὺ γοῦν οὕτως, ἔφην, ἐὰν σκοπῇς <br class="lb"/>ἅπαντας ἡμῶν τοὺς πολίτας, εὑρήσεις οὐ
						πολλοὺς <br class="lb"/>πλουσιωτέρους σαυτοῦ, ὥστε τῶν ὑπολοίπων ἁπάντων ἔσῃ <br class="lb"/>πλουσιώτερος·
						εὔδηλον δὲ, ὡς καὶ τῶν δούλων αὐτῶν, καὶ <br class="lb"/>προσέτι καὶ γυναικῶν τοσούτων. εἴπερ οὖν
						ἡμῖν οἱ πολῖται <br class="lb"/>πρὸς τοὺς τετρακισμυρίους εἰσὶν, ὁμοῦ ἐὰν προσθῇς <br class="lb"/>αὐτῶν τὰς
						γυναῖκας καὶ τοὺς δούλους, εὑρήσεις σεαυτὸν <br class="lb"/>δυοκαίδεκα μυριάδων ἀνθρώπων οὐκ
						ἀρνούμενον εἶναι πλουσιώτερον, <br class="lb"/>ἀλλὰ καὶ τούτους βουλόμενον ὑπερβαλέσθαι, καὶ 
<a class="pb" href="#pb50" id="pb50">[p. 50]</a>
 πάμπλουτον ἐν πλούτῳ γενέσθαι σε σπεύδοντα, καίτοι πολίτην <br class="lb"/>ἄμεινον ἐν
						αὐταρκείᾳ πρῶτον ὑπάρχειν, ὅπερ ἐστὶν ἐπί <br class="lb"/>σοι. τὸ δ’ ἐν πλούτῳ πρωτεύειν οὐκ
						ἀρετῆς, ἀλλὰ τύχης <br class="lb"/>ἔργον, ἥτις καὶ δούλους καὶ ἀπελευθέρους ἐργάζεται <br class="lb"/>ἡμῶν τῶν
						ὀνομαζομένων εὐγενῶν πλουσιωτέρους. ἀλλὰ σύ <br class="lb"/>γε, κᾂν σχῇς, ὡς εὔχῃ, πλεῖον τῶν
						πολιτῶν ἁπάντων, οὐκ <br class="lb"/>ἀρκεσθήσῃ, περισκέψῃ δ’ αὐτίκα, μή τις ἐν ἄλλῃ πόλει
						<br class="lb"/>πλουσιώτερος. εἶτ’, ἂν ὑπηρετοῦσάν σοι σχῇς καὶ πρὸς <br class="lb"/>τούτοις τὴν τύχην, ἐπὶ
						τἄλλα μεταβὰς ἔθνη καὶ τῶν ἐν <br class="lb"/>ἐκείνοις πλουσίων ἐθελήσεις γενέσθαι πλουσιώτερος.
						ὥστ’ <br class="lb"/>οὐ πάντων πλουσιώτερος, ἀλλ’ ἀεὶ πένης ἔσῃ διὰ τὰς ἀορίστους <br class="lb"/>ἐπιθυμίας.
						εἰ δέ γε τῇ χρείᾳ τῶν κτημάτων ἐμέτρεις <br class="lb"/>σεαυτοῦ τὸ σύμμετρον, ἐκ τῶν πλουσίων ἄν
						ἤδη σαυτὸν <br class="lb"/>ἠριθμήκεις, ἢ πάντως γε τῶν εὐπόρων. ἐγὼ γοῦν <br class="lb"/>ἐμαυτὸν ἐκ τούτων
						ἀριθμῶ, καίτοι γε ἐλάττω σοῦ κεκτημένος. <br class="lb"/>ἐὰν οὖν οὕτω πείσῃς σαυτὸν, οὐκέτι ἀνιάσει
						σε τῶν <br class="lb"/>ἀπολλυμένων οὐδὲν, ἔσῃ τε μακάριος, ὅσον ἐπὶ τῷ μὴ <br class="lb"/>λυπεῖσθαι διὰ
						χρήματα. τὴν δ’ αὐτὴν ταύτην ἀπληστίαν 
<a class="pb" href="#pb51" id="pb51">[p. 51]</a>
 ἂν ἐξέλῃς τοῦ τιμᾶσθαι βούλεσθαι,
						καὶ κατὰ τοῦτ’ ἄλυπος <br class="lb"/>ἔσῃ. εἰ δ’ οὐ μόνον ἀρκεῖ τιμᾶσθαι πρὸς τῶν συνήθων,
						<br class="lb"/>ἀλλὰ καὶ πάντας ἐθέλεις τοὺς κατὰ τὴν πόλιν ἐπαινεῖν σε, <br class="lb"/>οἵ τε μὴ γινώσκουσί
						σε τὴν ἀρχὴν, ἴσως οὖν βουλήσῃ πρότερον <br class="lb"/>ἀπ’ αὐτῶν γνωσθῆναι, δεύτερον δὲ τιμᾶσθαι.
						τοῦτο <br class="lb"/>δὲ τὸ μὲν γνωσθῆναι πᾶσιν ἐθέλειν ἀπλήστου φιλοδοξίας <br class="lb"/>ἔργον ἐστὶν, τὸ δὲ
						τιμᾶσθαι ματαίας φιλοτιμίας. ἀναγκαῖον <br class="lb"/>οὖν ἔσται σοι, καθάπερ ἐπὶ χρημάτων κτήσει
						νῦν ἀγρυπνίας, <br class="lb"/>οὕτως, ἐὰν <span class="milestone">535</span>εἰς φιλοδοξίαν ἢ
						φιλοτιμίαν ἐκτείνῃς τὴν <br class="lb"/>ἐπιθυμίαν, ἀνιαθήσεσθαι μειζόνως ἐπὶ τοῖς μὴ γινώσκουσί
						<br class="lb"/>τε καὶ τιμῶσι πολλοῖς οὖσιν. εἴπερ οὖν εὕρομεν, καὶ ἀσκήσομεν <br class="lb"/>ἐπ’ αὐτῶν διὰ
						παντὸς ἡμᾶς αὐτοὺς, καὶ ἄλυποι γενησόμεθα. <br class="lb"/>πῶς οὖν ἀσκήσομεν; ἐὰν γνῶμεν, πότερον
						ὀρθῶς <br class="lb"/>εἴρηται, πάθος εἶναι ψυχῆς μοχθηρότατον ἀπληστίαν· <br class="lb"/>κρηπὶς γάρ τις αὕτη
						φιλοχρηματίας ἐστὶ, καὶ φιλοδοξίας, <br class="lb"/>καὶ φιλοτιμίας, καὶ φιλαρχίας, καὶ φιλονεικίας.
						<br class="lb"/>πρῶτον μὲν οὖν ἀεὶ πρόχειρον ἔχειν δεῖ τὸ περὶ τῆς αὐταρκείας ﻿
<a class="pb" href="#pb52" id="pb52">[p. 52]</a>
 δόγμα,
						συνημμένον δηλονότι τῷ περὶ τῆς ἀπληστίας. <br class="lb"/>ὁ γὰρ μισήσας τὴν ἀπληστίαν ἐφίλησε τὴν
						αὐτάρκειαν. <br class="lb"/>εἴπερ οὖν ἐν τούτῳ μόνῳ κεῖται τὸ ἄλυπον εἶναι, τοῦτο δὲ <br class="lb"/>ἐφ’ ἡμῖν,
						ἤδη πᾶν ἐφ’ ἡμῖν ἀλύπους γενέσθαι, πρόχειρον <br class="lb"/>μὲν ἔχουσι τὸ περὶ τῆς αὐταρκείας καὶ
						τὸ περὶ τῆς ἀπληστίας <br class="lb"/>δόγμα, τὴν δ’ ἐκ τῶν κατὰ μέρος ἔργων ἄσκησιν <br class="lb"/>ἑκάστης
						ἡμέρας ποιουμένην ἐπὶ τοῖσδε τοῖς δόγμασιν, ὅπερ <br class="lb"/>ἐκ τῆς πρώτης παιδείας ἑτέροις
						ὑπῆρξε, τοῦτο τοῖς ἀτυχήσασιν <br class="lb"/>ἐκείνοις ὕστερόν ποθ’ ὑπάρξει δι’ ἧς εἶπον ὁδοῦ.
						<br class="lb"/>τίς γὰρ οὐκ ἂν ἐθελήσαι ἀλύπως εἶναι παρ’ ὅλον αὑτοῦ τὸν <br class="lb"/>βίον; ἢ τίς οὐκ ἂν
						τοῦτον προέλοιτο τοῦ πλούτου κινητοῦ <br class="lb"/>τε καὶ μιαροῦ μᾶλλον; </p>
                </section>
                <section id="body-1-10" class="div textpart chapter level3">
                  <p class="p autofirst">Ἐγὼ μὲν οὖν καὶ ταῦτα καὶ ἄλλα πολλὰ <br class="lb"/>διῆλθον ἐκείνῳ τε καὶ ἄλλοις ὕστερον πολλοῖς,
						καὶ πάντας <br class="lb"/>ἔπεισα τό γε παραυτίκα· τὴν δὲ ἐκ τῶν ὑστέρων ὠφέλειαν <br class="lb"/>ὀλιγίστους
						εἶδον ὕστερον ἔχοντας. τηλικαῦτα γὰρ ἤδη τὰ <br class="lb"/>πάθη τῆς ψυχῆς ηὐξήκασιν οἱ πολλοὶ τῶν
						ἀνθρώπων, ὡς <br class="lb"/>ἀνίατα ὑπάρχειν. εἰ δέ τις ἔτι μετρίοις δουλεύει πάθεσιν, 
<a class="pb" href="#pb53" id="pb53">[p. 53]</a>

						γνῶναί τ’ ἂν οὕτω δύναταί τι τῶν πρῶτον εἰρημένων, ἐπιστήσας <br class="lb"/>ἑαυτῷ, καθάπερ
						ἔμπροσθεν εἶπον, ἐπόπτην τινὰ <br class="lb"/>καὶ παιδαγωγὸν, ὅστις ἑκάστοτε τὰ μὲν ἀναμιμνήσκων
						αὐτὸν, <br class="lb"/>τὰ δ’ ἐπιπλήττων, τὰ δὲ προτρέπων τε καὶ παρορμῶν <br class="lb"/>ἔχεσθαι τῶν
						κρειττόνων, ἑαυτόν τε παράδειγμα παρέχων <br class="lb"/>ὧν λέγει καὶ προτρέπει, δυνήσεται
						κατασκευάσαι λόγῳ <br class="lb"/>ἐλευθέραν τε καὶ καλὴν τὴν ψυχήν. αἰσχρὸν γὰρ τὴν μὲν <br class="lb"/>κατὰ
						νόμους ἀνθρωπίνους ἐλευθερίαν ἀντὶ πολλῶν πεποιῆσθαι, <br class="lb"/>τὴν δ’ ὄντως καὶ φύσει μὴ
						σπουδάζειν, ἀλλ’ αἰσχραῖς <br class="lb"/>καὶ ἀσελγέσι καὶ τυραννικαῖς δεσποίναις δουλεύειν,
						<br class="lb"/>φιλοχρηματίαις τε καὶ σμικρολογίαις καὶ φιλαρχίαις καὶ <br class="lb"/>φιλοδοξίαις καὶ
						φιλοτιμίαις. καίτοι τούτων ἁπασῶν οὐκ <br class="lb"/>ἂν ὀκνήσαιμι φάναι μητέρα πλεονεξίαν. τίς οὖν
						ἔχων ταύτην <br class="lb"/>ἐν τῇ ψυχῇ δύναται καλὸς κᾀγαθὸς γενέσθαι; τίς δ’ <br class="lb"/>οὐκ ἂν εἴη
						θανάτων ἄξιος μυρίων, εἰ μὴ μισήσειε τὸ <br class="lb"/>τοιοῦτον αἶσχος τοῦτο; πολὺ δὲ μᾶλλον
						μισητέον ἐστὶ καὶ <br class="lb"/>φευκτέον αὐτὸ σωθῆναι βουλομένοις νέοις, ὡς, ἐὰν φθάσωσιν
						<br class="lb"/>ἐκτραφέντες ἀπλήστως χρημάτων ἐπιθυμεῖν, δυνατὸν 
<a class="pb" href="#pb54" id="pb54">[p. 54]</a>
 οὖκ ἔτ’ αὐτοῖς μετὰ
						τεσσαρακοστὸν ἔτος ὠφεληθῆναι. τίθει <br class="lb"/>δ’, εἰ βούλει, πεντηκοστὸν, ἵνα μήτις ἡμᾶς
						ἀπανθρώπους <br class="lb"/>φῇ, καθάπερ ἤκουσά τινος λέγοντος ἥττονας μὲν ἀνθρώπους <br class="lb"/>καὶ
						λιχνείας, καὶ ἀφροδισίων, καὶ δόξης, καὶ τιμῆς <br class="lb"/>οὐκ ὀλίγους, ἑαυτὸν δὲ πλούσιον ἑνὸς
						ἡττώμενόν, διότι <br class="lb"/>μηδενὸς ἐτύγχανεν ὧν ἐφίετο. καὶ γὰρ δὴ ἐπειδὴ καὶ <br class="lb"/>οὗτος
						πολλοῦ χρόνου καθ’ ἑκάστην ἡμέραν ἑώρα φαιδρὸν <br class="lb"/>ἐμὲ, αὐτοῦ κακοπραγοῦντος, ἐδεῖτο
						διδάσκειν ὅπως ἂν <br class="lb"/>αὐτὸς μὴ ἀνιῷτο. <span class="milestone">536</span>φάντος δέ μού
						οἱ πλεόνων ἐτῶν <br class="lb"/>δεῖσθαι πρὸς ἐπανόρθωσιν ὧν ηὔξησε μέχρι δεῦρο παθῶν,
						<br class="lb"/>ἀνακραγὼν εἶπεν· Οὐδὲν ἀπανθρωπότερον σοῦ· ὥσπερ <br class="lb"/>ἐμοῦ σπουδάζειν δυνηθέντος
						μὲν ἂν, εἰ ἐβουλήθην, ἄλυπον <br class="lb"/>αὐτὸν ἐργάσασθαι τάχιστα, φθονήσαντος δέ τινος
						εὐεργεσίαν. <br class="lb"/>καίτοι μόνῳ τούτῳ τῶν μαθημάτων οὐδεὶς τῶν <br class="lb"/>πέλας δύναται φθονῆσαι.
						συμφέρει γὰρ ἡμῖν ἅπαντας ἀνθρώπους, <br class="lb"/>οἷς συνδιατρίβομεν, ἔξω τῶν ψυχικῶν παθῶν
						εἶναι, <br class="lb"/>μήτε φιλοδοξίαν, μήτ’ ἄλλο τι τοιοῦτο τὴν ψυχὴν λελωβημένους. <br class="lb"/>ὅσῳ γὰρ
						ἂν ὦσι βελτίους οἵδε, τοσούτῳ καὶ 
<a class="pb" href="#pb55" id="pb55">[p. 55]</a>
 ἡμῖν ὠφελιμώτεροι φίλοι γενήσονται. πάλιν
						οὖν ἐπὶ τὸν <br class="lb"/>ἀληθῆ ἄνδρα γενέσθαι βουλόμενον ἐπανελθὼν ὑποθήσομαι <br class="lb"/>τὴν κοινὴν
						ὁδὸν εἰς ἅπαντα <span class="milestone">360</span>τὰ κατὰ τὴν ψυχὴν <br class="lb"/>ἡμῶν καλά. χρὴ
						γὰρ αὐτὸν τὸν ἐπιστάτην ἐπιστῆσαι <br class="lb"/>τό γε καταρχὰς ἐφ’ ἑκάστῳ τῶν πρασσομένων, ὃς
						ἀναμνήσει <br class="lb"/>τὸ παρορώμενον. ἔστι γὰρ ἐνίοτε δυσδιόριστον ἐν ταῖς <br class="lb"/>πράξεσι τὸ κατὰ
						σμικρολογίαν πραττόμενον τοῦ κατ’ οἰκονομίαν, <br class="lb"/>ὥστ’ ἀδύνατόν ἐστι νῦν ὁρίσαι τοῦτο
						τὸ πρῶτον <br class="lb"/>ἀρχομένῳ τὸ τῆς φιλοχρηματίας ἐκκόπτειν πάθος. ὥσπερ <br class="lb"/>δ’ ἐν τούτῳ ἡ
						ἀρετὴ γειτνιᾷ τῇ κακίᾳ, κατὰ τὸν αὐτὸν <br class="lb"/>τρόπον τῆς φιλοτιμίας ἐκκοπτομένης.
						ἀναίσχυντον γὰρ κατὰ <br class="lb"/>τὰς καλὰς πεφυκυίας ψυχὰς, ἑτέρους μὲν εἶναι τοὺς ὀψομένους
						<br class="lb"/>τὰ τῶν σωθῆναι δυναμένων νέων ἁμαρτήματα, πρεσβύτας <br class="lb"/>μὲν τὴν ἡλικίαν, ἐν ὅλῳ δὲ
						τῷ βίῳ πεῖραν ἱκανὴν <br class="lb"/>δεδωκότας ἐλευθέρας γνώμης· οἷς ἐπιτιμῶσιν οὐκ ἀντιτείνειν,
						<br class="lb"/>οὐδ’ ἀπεχθάνεσθαι προσήκει, ἀλλὰ χάριν εἰδέναι, <br class="lb"/>καὶ παρακαλεῖν ἀεὶ λέγειν
						τἀληθῆ, καὶ γνόντας αὐτὸ πειρᾶσθαι, 
<a class="pb" href="#pb56" id="pb56">[p. 56]</a>
 κἂν μὴ κατὰ μεγάλα μόρια, κατὰ σμικρὰ
						γοῦν <br class="lb"/>ἀποκόπτειν τι τοῦ μεγέθους τῶν παθῶν, εἰ καὶ χαλεπὸν <br class="lb"/>ἐν ἀρχῇ τοῦτο, καὶ
						μετὰ πολλῆς ταλαιπωρίας φαίνοιτο <br class="lb"/>γιγνόμενον, ἐννοοῦντας οὐχ ὁμοίως χαλεπὸν ἔσεσθαι
						τοῦ <br class="lb"/>χρόνου προϊόντος. ὅσον γὰρ ἂν αὔξηται ἡμῶν τὸ λογιστικὸν <br class="lb"/>ἐν ταῖς τοιαύταις
						ἀσκήσεσι, καθάπερ ἡττᾶται καὶ <br class="lb"/>μειοῦται τὰ πάθη, τοσοῦτον ῥᾷον ὕστερον ἡ παντελὴς
						<br class="lb"/>ὑποταγή. ὅπου γὰρ ἔτι μεγίστων ὄντων ἐκράτησεν ὁ λογισμὸς <br class="lb"/>ἀγύμναστος ὢν,
						εὔδηλον ὡς μᾶλλον κρατήσει, διττῆς <br class="lb"/>ὑπεροχῆς ἐν τῷ χρόνῳ προγενομένης αὐτῷ. καὶ γὰρ
						<br class="lb"/>αὐτὸς ἐξ ὧν ἐγυμνάσατο πολὺ γενναιότερος ἔσται, κἀκείνοις <br class="lb"/>διατελέσει
						σμικροτέροις γιγνομένοις. ἤρκει δὲ καὶ θάτερον <br class="lb"/>αὐτῶν μόνον εἰς τὴν τοῦ μέλλοντος
						ἐλπίδα. διόπερ <br class="lb"/>ἐν ἀρχῇ τῆς ἀσκήσεως οὐ προσῆκεν ἀθυμεῖν, ὀλίγην ἐπίδοσιν <br class="lb"/>ἑαυτῷ
						γιγνομένην αἰσθανόμενον ἐν τῇ τῶν παθῶν <br class="lb"/>ἰάσει. μεγάλα γὰρ ἔσται τοῦ χρόνου
						προϊόντος, ἐὰν μόνον <br class="lb"/>ὑπομένῃ τις ἀκούειν ὧν ἁμαρτάνει, τὴν ἀληθινὴν φιλίαν
						<br class="lb"/>ἑαυτὸν φιλήσας καὶ βουληθεὶς γενέσθαι καλὸς κᾀγαθὸς, 
<a class="pb" href="#pb57" id="pb57">[p. 57]</a>
 οὐ φαίνεσθαι
						μόνον. ἡ μὲν δὴ τῶν παθῶν τῆς ψυχῆς <br class="lb"/>γνῶσίς τε καὶ θεραπεία κατὰ τὴν εἰρημένην ὁδόν·
						περὶ <br class="lb"/>δὲ τῶν ἁμαρτημάτων ἐφεξῆς εἰρήσεται. </p>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De propriorum animi cuiuslibet affectuum dignotione et curatione</a>
          </header>
          <ul class="tree">
            <li>
              <a href="#body-1">De propriorum animi cuiuslibet affectuum dignotione et curatione</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
