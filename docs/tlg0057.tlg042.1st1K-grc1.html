<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:19"/>
    <link rel="stylesheet" type="text/css" href="https://oeuvres.github.io/Teinte/layout.css"/>
    <link rel="stylesheet" type="text/css" href="https://oeuvres.github.io/Teinte/teinte.css"/>
  </head>
  <body class="tlg042">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg042.1st1K-grc1.xml">De causis morborum</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg042.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title lat" lang="lat">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">7</span>, <span class="biblScope">1-41</span>, <span class="date">1824</span></span>. </span>
                <a href="https://catalog.hathitrust.org/Record/009723957">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb1" id="pb1">[p. 1]</a>
                <section id="body-1-1" class="div textpart chapter level3">
                  <h3 class="head textpart">ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ <br class="lb"/>ΝΟΣΗΜΑΣΙΝ ΑΙΤΙΩΝ ΒΙΒΛΙΟΝ.<a class="bookmark" href="#body-1-1"> §</a></h3>
                  <p class="p autofirst">Πόσα μέν ἐστι καὶ τίνα τὰ σύμπαντα <br class="lb"/>νοσήματα κατ’ εἴδη τε καὶ γένη
                        διαιρουμένοις, ἁπλᾶ τε <br class="lb"/>καὶ σύνθετα, δι’ ἑτέρου δεδήλωται γράμματος.
                        ἑξῆς δ’ ἂν <br class="lb"/>εἴη τὰς αἰτίας αὐτῶν ἑκάστου διελθεῖν, ἀπὸ τῶν ἁπλῶν τε
                        <br class="lb"/>καὶ ὁμοιομερῶν ὀνομαζομένων τοῦ ζώου μορίων ἀρξαμένους, <br class="lb"/>εἶτ’ αὖθις
                        ἐπὶ τὰ σύνθετά τε καὶ ὀργανικὰ μεταβάντας. <br class="lb"/>ἐπεὶ τοίνυν ἐδείχθη, κατὰ
                        μὲν τοὺς ἡνῶσθαί τε καὶ ἠλλοιῶσθαι <br class="lb"/>τὴν ὑποβεβλημένην οὐσίαν γενέσει καὶ
                        φθορᾷ δοξάζοντας, 
<a class="pb" href="#pb2" id="pb2">[p. 2]</a>
 ἅπασα νόσος ὁμοιομεροῦς τε καὶ ἁπλοῦ πρὸς
                        αἴσθησιν σώματος <br class="lb"/>ἤτοι δυσκρασία τις ὑπάρχουσα, ἢ τῆς συνεχείας αὐτοῦ
                        <br class="lb"/>τῶν μερῶν διαίρεσις, κατὰ δὲ τοὺς μήθ’ ἡνῶσθαι καὶ κενόν <br class="lb"/>τι
                        παραπεπλέχθαι πάσῃ σώματος συγκρίσει νομίζοντας, ἀμετρία <br class="lb"/>τε πόρων οὖσα
                        καὶ λύσις τῆς αἰσθητῆς ἑνώσεως, <br class="lb"/>ἀρξώμεθα καὶ νῦν ἐπισκοπεῖσθαι τὰς
                        αἰτίας ἑκάστου τῶν <br class="lb"/>νοσημάτων τῆς πρώτης ὑποθέσεως, ἣν δὴ καὶ ἀληθῆ
                        πεπείσμεθα <br class="lb"/>ὑπάρχειν. ἦν δ’, οἶμαι, τέτταρα μὲν ἁπλᾶ, τέτταρα <br class="lb"/>δὲ
                        σύνθετα, ποτὲ μὲν τοῦ θερμοῦ μόνον τὴν αὔξησιν <br class="lb"/>ἄμετρον ἢ τοῦ ψυχροῦ
                        λαβόντος, ἤ τινος τῶν τῆς ἑτέρας <br class="lb"/>ἀντιθέσεως τῆς κατὰ τὸ ξηρὸν καὶ
                        ὑγρὸν, ἔστιν ὅτε δὲ καὶ <br class="lb"/>κατὰ συζυγίαν τινὰ αὐξηθέντων αὐτῶν, ὡς εἶναι
                        θερμὸν ἅμα <br class="lb"/>καὶ ξηρὸν, ἢ ψυχρὸν καὶ ξηρὸν, ἢ θερμὸν καὶ ὑγρὸν, <br class="lb"/>ἢ
                        ψυχρὸν καὶ ὑγρὸν τὸ νόσημα. </p>
                </section>
                <section id="body-1-2" class="div textpart chapter level3">
                  <p class="p autofirst">Τίνες οὖν ἑκάστου τῶν εἰρημένων νοσημάτων <br class="lb"/>αἰτίαι τῆς γενέσεως, ἤδη
                        σκοπώμεθα, ἀρχὴν ἀπὸ τοῦ <br class="lb"/>κατὰ θερμασίαν ἄμετρον δυσκράτου νοσήματος
                        ποιησάμενοι. 
<a class="pb" href="#pb3" id="pb3">[p. 3]</a>
 φαίνεται δὴ <span class="milestone">206</span>κᾀπὶ
                        τῶν ἄλλων ἁπάντων σωμάτων, ὁπόσα <br class="lb"/>θερμότερα γίγνεται σφῶν αὐτῶν, ἢ ἐκ
                        κινήσεώς τινος αὐξανομένου <br class="lb"/>τοῦ θερμοῦ, ἢ ἐκ σηπεδόνος, ἢ ἐξ ὁμιλίας
                        ἑτέρου <br class="lb"/>θερμοτέρου σώματος, ἢ ἐκ στεγνώσεως, ἢ ἐξ ἐπιτηδείου τροφῆς.
                        <br class="lb"/>ἐκ μὲν κινήσεως ἐπί τε τῶν γυμναζομένων ὁπωσοῦν <br class="lb"/>καὶ τῶν
                        παρατριβομένων ἀλλήλοις λίθων, ἢ ξύλων, καὶ τῆς <br class="lb"/>ῥιπιζομένης φλογός. ἐκ
                        σήψεως δὲ τῶν τε ἄλλων ἁπάντων <br class="lb"/>καὶ μάλιστα σπερμάτων, ἢ κόπρου· ἐγὼ
                        γοῦν οἶδα καὶ <br class="lb"/>ἀναφθέντα ποτὲ περιστερῶν ἀποπατήματα διασαπέντα. καὶ
                        <br class="lb"/>μὲν δὴ καὶ ὡς ἐκ τῆς τῶν θερμοτέρων ὁμιλίας θερμαίνεται <br class="lb"/>τὰ
                        πλησιάζοντα, <span class="milestone">17</span>πρόδηλον παντὶ βαλανείων
                        ἀναμνησθέντι <br class="lb"/>καὶ ἡλίου θερινοῦ καὶ φλογὸς ἁπάσης. οὕτω δὲ <br class="lb"/>καὶ εἰ
                        πῦρ ἀνάψαις χειμῶνος ἐν οἴκῳ μεγάλῳ, στεγνώσας <br class="lb"/>μὲν αὐτοῦ τὰς διαπνοὰς,
                        ἀθροίσαις ἂν ἔνδον τὸ θερμὸν, <br class="lb"/>ἐάσας δὲ ἀνεῷχθαι πανταχόθεν, οὐδὲν ἕξεις
                        πλέον. ἀτὰρ <br class="lb"/>οὖν καὶ τὰ βαλανεῖα καὶ αἱ κάμινοι τὸν αὐτὸν τοῦτον τρόπον
                        <br class="lb"/>ἀθροίζουσι τὸ θερμὸν ἑαυτῶν ἔνδον. ᾧ δῆλον ὡς καὶ <br class="lb"/>στέγνωσις ποτὲ
                        θερμασίας πλείονος αἰτία. δῆλον δὲ καὶ τὸ 
<a class="pb" href="#pb4" id="pb4">[p. 4]</a>
 ἀπὸ τῆς ὕλης, ὡς
                        κάλαμοι μὲν οἱ ξηροὶ ῥᾳδίως ἐξαίρουσιν <br class="lb"/>ἐπὶ μέγιστον τὴν φλόγα, ξύλα δέ
                        γε χλωρὰ, καὶ μάλιστα ἢν <br class="lb"/>πλείω σωρεύσῃς ἐπ’ αὐτὴν, ἄχρι μὲν πολλοῦ
                        βαρύνει τε καὶ <br class="lb"/>οἷον καταπνίγει τὴν φλόγα, τελευτῶντα δὲ αὐξάνει. πῶς
                        <br class="lb"/>οὖν ἐν τῷ τοῦ ζώου σώματι τούτων ἕκαστον ἀποτελεῖται; <br class="lb"/>γυμνασθεὶς
                        μέν τις ἀμετρότερον ἐκοπώθη. τοῦτο δ’ ἐστὶ <br class="lb"/>θερμασίαν ἔχειν ἄμετρον ἐν
                        τοῖς ἄρθροις τε καὶ τοῖς μυσὶ <br class="lb"/>πλείονα τοῦ κατὰ φύσιν. ταῦτα γὰρ ἦν καὶ
                        τὰ πρώτως κινούμενα. <br class="lb"/>καὶ εἰ μὲν ἐνταῦθα καταμείνειεν ἡ θέρμη καὶ
                        φθάσειεν <br class="lb"/>λυθῆναι, πρὶν ἐπινείμασθαι σύμπαν τοῦ ζώου τὸ σῶμα, <br class="lb"/>κόπος
                        ἂν οὕτω γε μόνον εἴη τὸ γεγονός· εἰ δὲ εἰς ἅπαν ἐκταθείη <br class="lb"/>τὸ σῶμα,
                        πυρετὸς ὀνομάζεται τὸ νόσημα, τοῦ παντὸς <br class="lb"/>ζώου θερμότης τις ἄμετρος
                        οὖσα. οὕτω δὲ καὶ ὁ θυμὸς, <br class="lb"/>ζέσις τις ὢν τοῦ περὶ τὴν καρδίαν θερμοῦ,
                        διὰ κίνησιν ἄμετρον <br class="lb"/>ὅλον ἐπινειμάμενος ἐνίοτε τὸ σῶμα πυρετὸν ἀνῆψε.
                        <br class="lb"/>καὶ μὲν δὴ καὶ ὅσα σήπεται κατὰ τοῦ ζώου σῶμα, τινὰ μὲν <br class="lb"/>ἐν αὐτοῖς
                        τοῖς μέρεσιν, ἐν οἷς σήπεται, θερμασίαν ἄμετρον 
<a class="pb" href="#pb5" id="pb5">[p. 5]</a>
 ἐργάζεται,
                        καθάπερ ἐρυσιπέλατά τε καὶ ἕρπητες καὶ ἄνθρακες <br class="lb"/>καὶ φλεγμοναὶ καὶ
                        φύγεθλα, τὰ δ’ ὅλον τὸ σῶμα <br class="lb"/>συνεκθερμήναντα πυρετὸν ἤγειρε. καὶ γὰρ οὖν
                        καὶ τὸ τρίτον <br class="lb"/>αἴτιον ἀμέτρου θερμότητος ἔκ τε τούτων ἤδη πρόδηλον,
                        <br class="lb"/>ὅπως ἐπιγίγνεται τοῖς ζώοις, κᾀκ τῶν καλουμένων ἐγκαύσεων. <br class="lb"/>ἐπί τε
                        γὰρ τοῖς βουβῶσι καὶ ταῖς φλεγμοναῖς καὶ <br class="lb"/>τοῖς ἐρυσιπέλασι καὶ πᾶσι τοῖς
                        οὕτω θερμοῖς νοσήμασιν ἀεὶ <br class="lb"/>τὸ ψαῦόν τε καὶ συνεχὲς μόριον αὐτὸ μὲν
                        πρῶτον ἀπολαύει <br class="lb"/>τῆς θερμασίας, ἔπειτα δὲ καὶ τῷ πλησιάζοντι μεταδίδωσι,
                        <br class="lb"/>κᾀκεῖνο αὖθις τῷ μεθ’ ἑαυτὸ, καὶ οὕτως ἐπὶ τὴν ἀρχὴν τῆς <br class="lb"/>ἐμφύτου
                        θερμασίας ἀφικομένης τῆς δυσκρασίας ὅλον ἐν τάχει <br class="lb"/>τὸ σῶμα μεταλαμβάνει
                        τοῦ τῆς ἀρχῆς παθήματος. αἱ δ’ <br class="lb"/>ἐν τοῖς ἡλιουμένοις χωρίοις διατριβαὶ
                        πολυχρόνιοι τῶν μὲν <br class="lb"/>γυμνῶν ὅλον ἐκθερμαίνουσιν ἀμέτρως ἐνίοτε τὸ δέρμα,
                        τῶν <br class="lb"/>δ’ ἠμφιεσμένων μόνην τὴν κεφαλήν. καὶ τοῦτ’ ἔστιν ἡ ἔγκαυσις.
                        <br class="lb"/>εἰ δ’ ἅπαν ἐπινεμηθείη τὸ σῶμα, πυρετὸς ἂν οὕτω γένοιτο. <br class="lb"/>τὸ δὲ
                        τέταρτον γίνος τῆς αἰτίας τῆς ἀναπτούσης ἀμέτρως <br class="lb"/>τὴν ἔμφυτον θερμασίαν
                        ἐπί τε ταῖς ψύξεσι καὶ στύψεσιν ﻿
<a class="pb" href="#pb6" id="pb6">[p. 6]</a>
 ὁρᾶται γιγνόμενον. ῥιγώσας γὰρ
                        τις ἀμέτρως καὶ νηξάμενος <br class="lb"/>ἐν ὕδατι στυπτηριώδει, ἤ τινος τοιαύτης
                        ἑτέρας μετέχοντι δυνάμεως, <br class="lb"/>ἐστέγνωσέ τε καὶ ἐπύκνωσε τὸ δέρμα καὶ τὰς
                        διαπνοὰς <br class="lb"/>ἔνδον καθεῖρξεν. αἱ δ’ εἰ τύχοιεν οὖσαι καπνώδεις
                        <br class="lb"/>ἀθροισθεῖσαι, πυρετὸν ἐγέννησαν. τὸ δὲ δὴ πέμπτον εἶδος <br class="lb"/>τῆς
                        ἀναπτομένης ἀμέτρως θερμότητος ἐδεσμάτων εἰσὶ ποιότητες <br class="lb"/>δριμεῖαι καὶ
                        θερμαὶ, σκορόδων τε καὶ πράσων καὶ κρομμύων <br class="lb"/>καὶ ὅσα ἄλλα τοιαῦτα. καὶ
                        γὰρ οὖν καὶ ἡ τούτων <br class="lb"/>χρῆσις ἀμετροτέρα γιγνομένη πυρετὸν ἤγειρεν
                        ἐνίοτε. καὶ μὲν <br class="lb"/>δὴ καὶ πομάτων θερμῶν, οἷον οἴνου τε παλαιοῦ καὶ
                        δριμέος <br class="lb"/>προσενεχθέντος πλείονος ἀσθενεῖ σώματι καὶ φαρμάκων
                        <br class="lb"/>δριμέων ἀλεξητηρίων τε καὶ δηλητηρίων, ἐπύρεξαν <span class="milestone">18</span>ἄνθρωποι, <br class="lb"/>τί οὖν δή, φασιν, οὐ διὰ παντὸς
                        ἐφ’ ἑκάστῳ τῶν <br class="lb"/>εἰρημένων αἰτίων ἀνάπτεται πυρετός; ὅτι καὶ τὸ ποσὸν τῆς
                        <br class="lb"/>δρώσης αἰτίας ἄνισόν ἐστι, καὶ ἡ συστᾶσα διάθεσις ἀπ’ αὐτῆς <br class="lb"/>ἐν τῷ
                        σώματι παμπόλλην ἐν τῷ μᾶλλόν τε καὶ ἧττον ἔχει <br class="lb"/>τὴν διαφορὰν, αὐτό τε
                        τὸ σύμπαν τοῦ ζώου σῶμα πάμπολυ <br class="lb"/>διενήνοχεν ἕτερον ἑτέρου πρὸς τὸ ῥᾳδίως
                        ἢ μόγις ἐξίστασθαι 
<a class="pb" href="#pb7" id="pb7">[p. 7]</a>
 τοῦ κατὰ φύσιν. ὡς οὖν οὐκ ἀπορεῖς δια τί
                        πᾶσα κίνησις <br class="lb"/>οὐκ ἐργάζεται κόπον, ἀλλ’ ἐναργές ἐστί σοι τό γε τοσοῦτον,
                        <br class="lb"/>ὡς εἰ μὴ πλείων εἴη καὶ ἰσχυροτέρα τῆς τῶν ἄρθρων τε καὶ <br class="lb"/>μυῶν
                        φύσεως, οὐκ ἄν ποτε κοπώσειεν αὐτὰ, κατὰ τὸν αὐτὸν <br class="lb"/>ἐχρῆν σε τρόπον
                        ἐννοεῖν, ὡς οὐδ’ ἡ κοπώδης αὕτη διάθεσις, <br class="lb"/>εἰ μὴ μέγεθός τε καὶ χρόνον
                        ἀξιόλογον σχοίη, οὐκ ἂν τὸ πᾶν <br class="lb"/>ἑαυτῇ σῶμα συγκακῶσαι δυνήσεται. ἢ
                        κίνησις μὲν ὀλίγη· κόπον <br class="lb"/>οὐχ οἵα τέ ἐστιν ἐργάζεσθαι, μικρὸς δὲ κόπος
                        ἀνάψει <br class="lb"/>πάντως πυρετόν; ἢ κίνησις μὲν ἐν τῷ πρός τι τὸ δρᾷν ἕξει,
                        <br class="lb"/>κόπος δ’ οὐχ ἕξει; καὶ μὲν ὅτι γε τὰ μὲν τῶν ἀθλητῶν σώματα
                        <br class="lb"/>πολυχρονίων τε ἅμα καὶ σφοδροτάτων ἀνέχεται κινήσεων <br class="lb"/>ἄνευ τοῦ
                        κοπωθῆναι, τὰ δ’ ἡμῶν τῶν ἰδιωτῶν, εἰ πλείω <br class="lb"/>βραχὺ παρὰ τὰ καθεστῶτα
                        πονήσαιμεν, εὐθὺς ἀγανακτεῖ, <br class="lb"/>πάντες ἤδη τοῦτό γε καὶ οἱ σκαιότατοι
                        γινώσκουσιν. οὔκουν <br class="lb"/>θαυμαστὸν οὐδὲν, εἰ κοπωθείς τις οὐδ’ ὅλως
                        ἐπύρεξεν. <br class="lb"/>ἢ γὰρ μικρὸς ὁ κόπος, ἢ ὀλιγοχρόνιος, ἢ τῆς τοῦ σώματος
                        <br class="lb"/>ἰσχύος ἥττων ἐγένετο, ἢ τὸ μὲν γυμνάσιον, εἰ βραχυχρόνιον 
<a class="pb" href="#pb8" id="pb8">[p. 8]</a>

                        εἴη καὶ μὴ σφοδρὸν καὶ τῆς τοῦ γυμναζομένου φύσεως <br class="lb"/>ἀσθενέστερον, οὐκ ἄν
                        ποτε κόπον ἐργάσεται, κόπος δ’ <br class="lb"/>ἀνάψει πυρετὸν, κᾂν βραχὺς, κᾂν
                        ὀλιγοχρόνιος ᾖ, κᾂν τῆς <br class="lb"/>τοῦ πάσχοντος σώματος ἰσχύος ἀσθενέστερος. ἀλλὰ
                        τοῦτό <br class="lb"/>γε κᾀπὶ τοῦ πάντων δραστικωτάτου πυρὸς ἰδεῖν ἔστιν, ὡς <br class="lb"/>οὔτε
                        τοὺς κατεψυγμένους ἐκθερμαίνει χωρὶς χρόνου καὶ ῥώμης· <br class="lb"/>ἥκοντες γὰρ ἐκ
                        κρύους ἐνίοτε διὰ μεγίστης φλογὸς τὰς <br class="lb"/>χεῖρας διαφέρομεν ἀλύπως· οὔτε
                        μὴν πᾶσαν ὕλην ἑτοίμως <br class="lb"/>ἐξάπτει. κάλαμοι μὲν γὰρ οἱ ξηροὶ κατὰ τὴν
                        πρώτην εὐθὺς <br class="lb"/>ὁμιλίαν ἀνάπτονται, ξύλα δ’ ὑγρὰ καὶ χλωρὰ χρόνου τε
                        <br class="lb"/>δεῖται μακροῦ καὶ φλογὸς ἰσχυρᾶς, ἵν’ ἐξαφθῇ. πῶς οὖν <br class="lb"/>ἐπὶ τοῦ
                        πυρὸς οὐδὲν τούτων θαυμάζων ἐπὶ τοῦ κόπου θαυμάζεις, <br class="lb"/>εἰ καὶ μεγέθους
                        δεῖται καὶ χρόνου καὶ τοῦ σώματος <br class="lb"/>ἐπιτηδείως ἔχοντος ἐξάπτεσθαι;
                        ἄμεινον δ’ ἦν σε μὴ τοῦτο <br class="lb"/>θαυμάζειν, ἀλλ’ ἐπισκέψασθαι ποῖον ζώου σῶμα
                        ῥᾳδίως ἐκθερμαίνεσθαι <br class="lb"/>πέφυκε καὶ ποῖον δυσχερῶς. ἀλλὰ τοῦτο μὲν
                        <br class="lb"/>ἐφεξῆς ἀκούσῃ. ἐν δέ γε τῷ παρόντι μηδὲν εἶναί σοι φαινέσθω
                        <br class="lb"/>θαυμαστὸν, εἰ καὶ χρόνου δεῖται καὶ μεγέθους τὸ 
<a class="pb" href="#pb9" id="pb9">[p. 9]</a>
 μέλλον
                        ποιήσειν ὁπωσοῦν, καὶ προσέτι τοῦ πλησιάζοντος <br class="lb"/>ἐπιτηδείου παθεῖν. οὐδὲ
                        γὰρ τὸ πῦρ οἷόν τ’ ἐστὶ χωρὶς <br class="lb"/>τούτων καίειν, οὐδὲ τὸ ξίφος τέμνειν,
                        οὐδ’ ἄλλο τι τῶν <br class="lb"/>δραστικωτάτων οὐδὲν οὔτ’ εἰς ἰσχυρότερον ἑαυτοῦ δρᾷν
                        πέφυκεν <br class="lb"/>οὔτ’ ἄνευ χρόνου τινὸς ἀξιολόγου. τῆς μὲν οὖν λυχνιαίας
                        <br class="lb"/>φλογὸς οὐκ ἂν ἀθρόως οὐδὲ τοὔλαιον κατα<span class="milestone">207</span>χέαις, <br class="lb"/>μή τοί γε δὴ τὸ ὕδωρ, καὶ τῷ ξίφει τέμνειν οὐκ ἂν
                        οὐδὲ <br class="lb"/>τοὺς λίθους ἐπιχειρίσειας, μὴ ὅτι γε ἀδάμαντα, κόπον δὲ καὶ
                        <br class="lb"/>θάλψιν καὶ ψύξιν καὶ τὰ ἄλλα τὰ τοιαῦτα πυρετὸν ἀξιώσεις <br class="lb"/>ἀνάπτειν
                        ἀεὶ, κᾂν μικρὸν, κᾂν ὀλιγοχρόνιον, κᾂν ἀνεπιτήδειον <br class="lb"/>ἔχῃ τὸ σύμπαν σῶμα
                        πρὸς τὸ θερμαίνεσθαι, ἢ οὔ; <br class="lb"/>τὸ μὲν γὰρ ἤδη θερμὸν ἑτοιμότερον
                        ὑπερθερμανθῆναι, καθάπερ <br class="lb"/>οὖν τὸ ψυχρὸν <span class="milestone">19</span>ὑπερψυχθῆναι, τὸ δ’ ἐναντίως <br class="lb"/>ἔχον ἀνεπιτήδειον. οὕτω μὲν οὖν
                        ἀναίσθητός τε καὶ ἀμαθὴς <br class="lb"/>ἡ τῶν τοιαῦτα ζητούντων ἀπορία· τοὺς δὲ μηδὲν
                        ἀποφαινομένους <br class="lb"/>ἑτοίμως τε καὶ προπετῶς ὑπὸ μηδενὸς τῶν <br class="lb"/>εἰρημένων
                        μηδέποτε γίγνεσθαι πυρετὸν, ἢ τῆς ἀναισθησίας 
<a class="pb" href="#pb10" id="pb10">[p. 10]</a>
 ἐλεεῖσθαι
                        προσῆκεν, ἢ τῆς φιλονεικίας μισεῖσθαι. λέλυται <br class="lb"/>γοῦν καὶ τὰ τούτων
                        σοφίσματα δι’ ἑτέρου γράμματος ὑπὲρ <br class="lb"/>τῶν προκαταρκτικῶν αἰτίων ἰδίᾳ
                        γεγραμμένου. καὶ νῦν οὐκ <br class="lb"/>ἀντιλέγειν τοῖς ἡμαρτημένοις καιρὸς, ἀλλὰ
                        τἀληθῆ διδάσκειν <br class="lb"/>πρόκειται. πάλιν οὖν ἐπανελθόντες ἐχώμεθα τῶν
                        προκειμένων. <br class="lb"/>ἦν δὲ, οἶμαι, προκείμενον ἑκάστου τῶν ἁπλῶν νοσημάτων
                        <br class="lb"/>εἰπεῖν τὰς προηγουμένας αἰτίας ἄχρι καὶ τῶν προκαταρκτικῶν. <br class="lb"/>οὐδὲν
                        γὰρ χεῖρον τοῖς οὕτω διαστειλαμένοις <br class="lb"/>τὰς προσηγορίας τοῖ σαφοῦς ἕνεκα
                        ἀκολουθῆσαι. τὰς μὲν <br class="lb"/>δὴ κατ’ αὐτὸ τὸ ζῶον εἴτ’ οὖν διαθέσεις, εἴτε καὶ
                        κινήσεις <br class="lb"/>παρὰ φύσιν, αἰτίας ὀνομάζουσι προηγουμένας νοσημάτων, <br class="lb"/>τὰ
                        δ’ ἔξωθεν προσπίπτοντα καὶ ἀλλοιοῦντα καὶ μεταβάλλοντα <br class="lb"/>μεγάλως τὸ σῶμα
                        προκατάρχοντά τε καὶ προκαταρκτικὰ <br class="lb"/>καλοῦσιν αἴτια. </p>
                </section>
                <section id="body-1-3" class="div textpart chapter level3">
                  <p class="p autofirst">Τοῦ μὲν δὴ θερμοῦ νοσήματος ἐν τῷ καθόλου <br class="lb"/>τὰς αἰτίας εἴπομεν, ἐπὶ δὲ τὸ
                        ψυχρὸν ἤδη μεταβῶμεν. <br class="lb"/>εἰσὶ δὲ καὶ αἱ τοῦδε πλείους τὸν ἀριθμὸν αἰτίαι,
                        οἷον ὁμιλίαι <br class="lb"/>τῶν ψυχόντων, καὶ τῶν ἐσθιομένων καὶ πινομένων τό ﻿
<a class="pb" href="#pb11" id="pb11">[p. 11]</a>
 τε ποσὸν καὶ τὸ ποιὸν, καὶ στέγνωσίς τε καὶ μάνωσις, κᾀπὶ
                        <br class="lb"/>τούτοις ἀργία τε καὶ κίνησις ἄμετρος. αὗται γὰρ οὖν <br class="lb"/>δὴ καὶ αὐτὸ τὸ
                        πῦρ σβεννύουσιν αἱ προφάσεις. ἄνθρακι <br class="lb"/>μὲν γὰρ σμικρῷ χιόνα πολλὴν, ἢ
                        κρύσταλλον ἐπιθεὶς, ἢ ὕδωρ <br class="lb"/>ψυχρὸν ἐπιχέας, σβέσεις παραχρῆμα. κᾂν εἰ τὸ
                        περιέχον <br class="lb"/>εἴη ἄκρως ψυχρὸν, οἷον μάλιστα περὶ τὸν Ἴστρον χειμῶνος,
                        <br class="lb"/>οὐ μόνον λύχνον ὑπαίθριον ὄψει σβεννύμενον εὐθὺς, ἀλλὰ <br class="lb"/>καὶ πᾶν
                        ἄλλο ὀλίγον πῦρ. οὕτω μὲν ὑπὸ τῆς τῶν ἄγαν ψυχρῶν <br class="lb"/>ὁμιλίας νικᾶται τὸ
                        πῦρ· ὑπὸ δὲ τῆς τῶν τρέφειν αὐτὸ <br class="lb"/>φύσιν ἐχόντων ὑπερβολῆς, ἢ ἐνδείας, ἢ
                        μὴ προσηκούσης ποιότητος <br class="lb"/>ὡδί πως βλάπτεται. ξύλα μὲν ἀθρόα καὶ πολλὰ
                        σωρεύσας <br class="lb"/>ἐπὶ σμικρᾶς φλογὸς ἀποπνίξεις αὐτὴν ὑπερβολῇ ποσότητος
                        <br class="lb"/>ἀμέτρου, μὴ παρέχων δὲ ὅλως ἢ παντάπασιν ὀλίγα, <br class="lb"/>μαραινομένην ὄψει
                        δι’ ἔνδειαν, ἢ ὀλιγότητα τροφῆς. οὕτω <br class="lb"/>δέ που καὶ τὴν λυχνιαίαν φλόγα
                        θεώμεθα μειουμένην τε καὶ <br class="lb"/>κινδυνεύουσαν σβεσθῆναι ταῖς ἀμετρίαις τῆς
                        οἰκείας τροφῆς. <br class="lb"/>εἴτε γὰρ μὴ παρέχῃς αὐτῇ τοὔλαιον δαψιλὲς, εἴτε ἀθρόως
                        <br class="lb"/>καταχέοις, πάμπολυ λυπήσεις ἑκατέρως· εἰ δὲ καὶ παρέχεις 
<a class="pb" href="#pb12" id="pb12">[p. 12]</a>

                        μὲν ἄφθονον αὐτῇ τὴν ὕλην, ἀλλ’ ἤτοι μηδ’ ὅλως καίεσθαι <br class="lb"/>πεφυκυῖαν, ἢ
                        σὺν πολλῷ καμάτῳ, καὶ ταύτην εὐθέως ἐλάττονα <br class="lb"/>ποιήσεις τὴν φλόγα,
                        καθάπερ εἰ καὶ τοὔλαιον ἀναμίξας <br class="lb"/>ὕδατι καταχέεις τοῦ πυρός. καὶ μὲν δὴ
                        καὶ στεγνώσας τὸ <br class="lb"/>περιέχον τὴν φλόγα καὶ μανώσας ἀμέτρως, ὄψει καὶ οὕτως
                        <br class="lb"/>ἐλάττονά τε γιγνομένην ἐν τάχει καὶ κινδυνεύουσαν σβεσθῆναι.
                        <br class="lb"/>στεγνοῦται μὲν οὖν εἰ σικύαν ἰατρικὴν, ἢ πνιγέαν περιθείης, <br class="lb"/>ἤ τι
                        τοιοῦτον ἕτερον· οὕτω δὲ καὶ τῶν καμίνων εἰ τὰς ὀπὰς <br class="lb"/>ἐμφράξαις. εἰ δὲ
                        ἐν ἡλίῳ πολλῷ καὶ θερινῷ καὶ προσηλίῳ <br class="lb"/>χωρίῳ καταθείης, ἢ μείζονα
                        παραθείης ἑτέραν φλόγα, θεάσῃ <br class="lb"/>καὶ τότε τὴν ἐλάττω <span class="milestone">20</span>μαραινομένην ἐκ τοῦ μανοῦσθαί <br class="lb"/>τε καὶ
                        διαφορεῖσθαι σφοδρῶς ὑπὸ τῆς ἔξωθεν φλογὸς <br class="lb"/>ἰσχυροτέρας ὑπαρχούσης. ὅτι
                        δὲ καὶ ῥιπίζων αὐτὴν, ὅπερ <br class="lb"/>ἐστὶ κινῶν, αὐξήσεις μὲν, εἰ μεμετρημένως
                        αὐτὸ ποιήσεις, ἀμέτρως <br class="lb"/>δὲ ῥιπίσας διαλύσεις τε καὶ σκεδάσεις, οὐδὲ
                        τοῦτο ἄδηλον. <br class="lb"/>οὕτω γοῦν καὶ οἱ ἄνεμοι κατὰ τὸ μέγεθος ἀεὶ τῆς
                        <br class="lb"/>φλογὸς ἐθέλουσιν ὑπάρχειν, εἴ τι μέλλοιεν ὀνήσειν αὐτήν· οἱ 
<a class="pb" href="#pb13" id="pb13">[p. 13]</a>
 δὲ μείζους ἢ κατ’ ἐκείνην σκεδαννύουσιν, οὐ ῥιπίζουσιν. κᾀν <br class="lb"/>τῷδε
                        δῆλον ὡς δεῖται μὲν τῆς ἐπικτήτου κινήσεως ἡ φλὸξ πρὸς <br class="lb"/>αὔξησιν, οὐ μὴν
                        ἀμέτρου γε ταύτης. ἀῤῥωστεῖ μὲν γὰρ οὐδ’ <br class="lb"/>ὅλως ῥιπιζομένη, σκεδάννυται
                        δὲ καὶ διαφορεῖται πρὸς τῆς <br class="lb"/>ἔξωθεν κινήσεως ἐπιπιπτούσης. κατὰ μὲν δὴ
                        τὸ πρῶτον εἶδος <br class="lb"/>τῆς αἰτίας ὑπὸ παντὸς τοῦ προσπίπτοντος ἔξωθεν ψυχροῦ,
                        <br class="lb"/>τοῦ μὲν κατὰ τὴν θίξιν μόνον, τοῦ δὲ κατὰ τὴν δύναμιν <br class="lb"/>ἔσται τι
                        νόσημα ψυχρόν. οὕτως ἐν ὕδατι ψυχρῷ νηξάμενός <br class="lb"/>τις ἐβλάβη, καὶ κακῶς
                        λουσάμενος, καὶ διὰ κρύους <br class="lb"/>ὁδοιπορήσας. ἐνίους δὲ καὶ ἀποθανόντας οἶδα
                        πρὶν οἴκαδε <br class="lb"/>παραγενέσθαι. κατὰ δὲ τὸ δεύτερον ἢ ἀπόπληκτος, ἢ
                        ἐπίληπτος, <br class="lb"/>ἢ κίνησιν ἢ αἴσθησιν βεβλαμμένος, ἤ πως ἄλλως
                        <br class="lb"/>κατεψυγμένος ἐξ οἰνοφλυγίας τις ἐγένετο. καί τοί γε αὔξει <br class="lb"/>τὴν
                        ἔμφυτον θερμασίαν ὁ σύμμετρος οἶνος, ὡς ἂν οἰκειοτάτη <br class="lb"/>τροφή. καὶ μὲν δὴ
                        καὶ ἡ τῶν χρηστοτάτων τε καὶ τροφιμωτάτων <br class="lb"/>τῷ ζώῳ σιτίων ἄμετρος
                        προσφορὰ νοσημάτων ψυχρῶν <br class="lb"/>αἰτία γίγνεται. ὅσα δὲ ψυχρότερα φύσει τῶν
                        ἐσθιομένων 
<a class="pb" href="#pb14" id="pb14">[p. 14]</a>
 ἢ πινομένων, καὶ ταῦτα ψυχρῶν νοσημάτων αἴτια. τῶν
                        <br class="lb"/>τοιούτων δέ ἐστι καὶ μήκων καὶ μανδραγόρα καὶ ὑοσκύαμος <br class="lb"/>καὶ
                        κώνειον, ἃ δὴ καὶ κτείνει τῷ σφοδρῷ τῆς ψύξεως. ἡ δέ <br class="lb"/>γε στέγνωσις ἡ
                        ἐσχάτη, τρίτον γὰρ δὴ τοῦτο νοσημάτων ψυχρῶν <br class="lb"/>αἴτιον ἐτιθέμεθα, κάρους
                        τε καὶ κώματα καὶ ἀποπληξίας <br class="lb"/>ἐργάζεται· καὶ τοῦτο ἔστι τὸ πρὸς
                        Ἱπποκράτους λεγόμενον, <br class="lb"/>ὡς τῷ ἐξαίφνης ἄφωνον γενέσθαι, φλεβῶν ἀπολήψιες
                        <br class="lb"/>τὸ σῶμα λυπέουσιν, ὀνομάζει μὲν γὰρ ὁμοίως τοῖς ἄλλοις <br class="lb"/>παλαιοῖς τὰ
                        δύο γένη τῶν ἐναίμων ἀγγείων φλέβας, οὐχ <br class="lb"/>ὥσπερ οἱ νεώτεροι τὸ ἕτερον
                        μόνον τὸ μὴ σφύζον. ἐπειδὰν <br class="lb"/>δὲ ἀποληφθῶσιν αἱ κατὰ τὸ ζῶον ἀρτηρίαι,
                        τοῦτ’ ἔστιν οὕτω <br class="lb"/>πληρωθῶσιν αἵματος, ὡς μηδεμίαν ἔτι κενὴν ἀπολείπεσθαι
                        <br class="lb"/>χώραν ἐν αὐταῖς, εἰς ἣν ἐν τῷ διαστέλλεσθαι τὸν ἔξωθεν <br class="lb"/>ἀέρα
                        ἐπισπᾷν δυνήσονται, καταπνίγεται μὲν ἐν τῷδε καὶ ἔμφυτον <br class="lb"/>θερμὸν,
                        ἀκίνητοι δὲ καὶ ἀναίσθητοι διὰ ταχέων οἱ <br class="lb"/>οὕτω παθόντες ὅλῳ τῷ σώματι
                        γίγνονται. δέδεικται γὰρ <br class="lb"/>οὖν καὶ τοῦθ’ ἡμῖν ἐν μὲν τῷ περὶ χρείας
                        σφυγμῶν, ὡς ὑπὲρ <br class="lb"/>τοῦ φυλάττεσθαι σύμμετρον ἐν ἅπασι τοῖς μέρεσι τοῦ
                        ζώου 
<a class="pb" href="#pb15" id="pb15">[p. 15]</a>
 τὸ κατὰ φύσιν θερμὸν αἱ ἀρτηρίαι σφύζουσιν· ἐν δὲ τῷ
                        <br class="lb"/>περὶ χρείας ἀναπνοῆς, ὅτι καὶ ἥδε τὴν ἐν τῇ καρδίᾳ θερμότητα
                        <br class="lb"/>φυλάττει σύμμετρον. ὥσπερ οὖν εἰ τὰς ἐκτὸς ταύτας <br class="lb"/>φλόγας
                        ἀποστερήσαις τῆς πρὸς τὸ περιέχον κοινωνίας, ἢ πνιγέαν <br class="lb"/>περιθεὶς αὐταῖς,
                        ἢ σικύαν, ἤ τι τοιοῦτο ἄλλο, διαφθερεῖς <br class="lb"/>παραχρῆμα, κατὰ τὸν αὐτὸν
                        τρόπον, εἰ καὶ τὴν ἐν τοῖς <br class="lb"/>ζώοις θερμότητα καθείρξαις τε καὶ
                        κατακλείσαις, ὡς μηδαμῆ <br class="lb"/>κοινωνεῖν τῷ πέριξ ἀέρι, διαφθερεῖς ἐν τάχει. ἡ
                        μὲν οὖν ἐν <br class="lb"/>τῇ καρδίᾳ θερμασία διὰ τοῦ τῆς φάρυγγος πόρου κοινωνεῖ τῷ
                        <br class="lb"/>περιέχοντι, καὶ εἰ τοῦτον στεγνώσαις, καταπνίξεις τε αὐτὴν <br class="lb"/>αὐτίκα
                        καὶ διαφθερεῖς τὸ ζῶον. ἡ δ’ ἐν ταῖς καθ’ ὅλον <br class="lb"/>τὸν ὄγκον τοῦ σώματος
                        ἀρτηρίαις θερ<span class="milestone">208</span>μασία διά τε τῆς
                        <br class="lb"/>καρδίας <span class="milestone">21</span>αὐτῆς, καθ’ ὃ κοινωνεῖ τῇ
                        φάρυγγι, καὶ διὰ <br class="lb"/>παντὸς τοῦ δέρματος ἐς τὸ περιέχον ἀναπνεῖ, ῥιπιζομένη
                        <br class="lb"/>μὲν ἐν ταῖς διαστολαῖς, ἀποχέουσα δὲ τὸ αἰθαλῶδες <br class="lb"/>ἐν ταῖς
                        συστολαῖς, ὑφ’ ὧν ἀμφοτέρων ἡ κατὰ φύσιν αὐτῆς <br class="lb"/>συμμετρία διασώζεται.
                        καὶ δὴ καὶ στεγνωθεισῶν τῶν ﻿
<a class="pb" href="#pb16" id="pb16">[p. 16]</a>
 ἀρτηριῶν ἤτοι, καθάπερ ὀλίγον
                        ἔμπροσθεν ἔφαμεν, ὑπὸ πλήθους <br class="lb"/>αἵματος, ἢ τινῶν ἐμφραγμάτων ἐν τοῖς
                        στόμασιν αὐτῶν <br class="lb"/>γενομένων, ὡς μηδαμῆ διαπνεῖσθαι, σβεσθῆναι μὲν
                        <br class="lb"/>ἀνάγκη τὸ θερμὸν, νεκρωθῆναι δὲ τὸ διατεθὲν οὕτω σῶμα. <br class="lb"/>μετρίας
                        μέντοι τῆς στεγνώσεως γενομένης, οὐκ ἔτι ἐξ ἀνάγκης <br class="lb"/>συστήσεται πάθημα
                        τοιοῦτον περὶ τὴν ἔμφυτον θερμασίαν. <br class="lb"/>ἀλλ’ εἰ μὲν οἷον αἰθαλῶδές τι καὶ
                        καπνῶδες εἴη, τηνικαῦτα <br class="lb"/>τὸ κατὰ τὸ τοῦ ζώου σῶμα περίττωμα γενόμενον
                        <br class="lb"/>ἕτερον ἔσται πάθημα τῆς ἐμφύτου θερμασίας· εἰ δ’ ἀτμίζον <br class="lb"/>ᾖ μόνον
                        ἡδὺ καὶ χρηστὸν, ἕτερον. ἑκάτερον δ’ αὐτῶν διττὸν, <br class="lb"/>ὡδί πως διαφέρον.
                        ὅταν γὰρ αἷμα χρηστὸν ἀκριβῶς ᾖ <br class="lb"/>κατὰ τὸ σῶμα, μηδενὶ περιττώματι
                        μοχθηρῷ τεθολωμένον, <br class="lb"/>ἀτμὸς ἐξ αὐτοῦ θερμαινομένου χρηστὸς ἐγείρεται,
                        μηδὲν ἐπιφερόμενος <br class="lb"/>ἅμ’ ἑαυτῷ πυρῶδες ἢ δριμύ. τὸ μὲν δὴ τοιοῦτον
                        <br class="lb"/>σῶμα μετρίως στεγνωθὲν ἢ πληθωρικὸν ἐν τάχει γένοιτ’ ἂν, <br class="lb"/>ἢ
                        θερμότερον τοῦ κατὰ φύσιν· ἀταλαιπώρως μὲν διαιτωμένοις <br class="lb"/>πληθωρικὸν,
                        ἔνδον μενόντων ὧν ἐχρῆν πονουμένων <br class="lb"/>ἐκκενοῦσθαι· διαπονοῦσι δὲ
                        θερμότερον, ὡς ἂν ἐκ μὲν τῆς 
<a class="pb" href="#pb17" id="pb17">[p. 17]</a>
 κινήσεως αὐξανομένης τῆς ἐμφύτου
                        θερμασίας, μὴ διαπνεομένης <br class="lb"/>δὲ τῷ πεπυκνῶσθαι τὸ σῶμα. κατὰ δὲ τὸ
                        καπνῶδες <br class="lb"/>ὑποτρέφον περίττωμα σῶμα στεγνωθὲν ἤτοι πυρετὸς ἐξαφθήσεται,
                        <br class="lb"/>κατακλεισθείσης ἔνδον τῆς λιγνυώδους ἀναθυμιάσεως, <br class="lb"/>ἢ
                        καταπνιγήσεται καὶ σβεσθήσεται τὸ ἔμφυτον θερμόν. <br class="lb"/>ἑκάτερον δ’ αὐτῶν
                        ἀκολουθήσει τῷ τε πλήθει τοῦ <br class="lb"/>περιττώματος καὶ τῷ ποσῷ τῆς στεγνώσεως.
                        εἰ μὲν γὰρ <br class="lb"/>τὸ καπνῶδες περίττωμα τὸ δεόμενον τῆς κενώσεως εἴη πάμπολυ
                        <br class="lb"/>καὶ ἡ στέγνωσις σφοδρὰ, κίνδυνος ἀποσβεσθῆναι καταπνιγεῖσαν <br class="lb"/>ὑπὸ
                        τοῦ περιττώματος τὴν ἔμφυτον θερμασίαν· <br class="lb"/>εἰ δ’ ὀλίγον τε εἴη τὸ
                        περίττωμα καὶ ἡ στέγνωσις βραχεῖα, <br class="lb"/>πυρετὸς ἀναφθήσεται. δῆλον οὖν ὡς
                        καὶ τὰς φυσικὰς ἐπίστασθαι <br class="lb"/>χρὴ καὶ τὰς ἐπικτήτους διαθέσεις τοῦ
                        σώματος, ἐν <br class="lb"/>αἷς ἤτοι λιγνυῶδες, ἢ καπνῶδες, ἢ ἀτμῶδές ἐστι τὸ
                        διαπνεόμενον. <br class="lb"/>ἀλλὰ τοῦτο μὲν ἐν τῇ τῆς θεραπευτικῆς μεθόδου
                        <br class="lb"/>λεχθήσεται πραγματείᾳ· νυνὶ δὲ ἐπὶ τὸ προκείμενον ἐπανίωμεν. <br class="lb"/>ὥσπερ
                        γὰρ ἡ στέγνωσις ψύξεως αἰτία πολλάκις γίγνεται <br class="lb"/>καθ’ ὃν εἴρηται τρόπον,
                        οὕτω καὶ ἡ μάνωσις, ὅταν 
<a class="pb" href="#pb18" id="pb18">[p. 18]</a>
 ἐπιπλέον ἢ προσῆκε διαφορήσῃ τε καὶ
                        σκεδάσῃ τὸ ἔμφυτον <br class="lb"/>θερμὸν, ψυχρότερον ἀπεργάζεται τὸ σῶμα. γίγνεται δὲ
                        <br class="lb"/>ταῦτα καὶ καθ’ ὅλον μὲν τὸ ζῶον, οὐ μὴν ἀλλὰ καὶ καθ’ <br class="lb"/>ἕκαστον
                        μόριον ὡσαύτως, ἤτοι στεγνούμενον, ἢ μανούμενον. <br class="lb"/>εἰ γὰρ ἥν περ ὅλον
                        ἔσχε τὸ σῶμα διάθεσιν ἐπὶ <br class="lb"/>ταῖς ἐμφράξεσί τε καὶ πληρώσεσι τῶν ἀρτηριῶν,
                        ταύτην <br class="lb"/>σχοίη τὸ μόριον ὑπὸ τῶν ἐν αὐτῷ μόνων πεπονθυιῶν ἀρτηριῶν,
                        <br class="lb"/>ἀνάγκη δήπου καὶ νοσῆσαι παραπλησίως αὐτῷ. <br class="lb"/>καὶ μὲν δὴ καὶ τὰ
                        προσπίπτοντα ἔξωθεν αὐτῷ φάρμακά <br class="lb"/>τε καὶ ὕδατα φαρμακώδη καὶ ψυχρὰ καὶ
                        αὐτὸ τὸ περιέχον <br class="lb"/>ἤτοι στέγνωσιν, ἢ μάνωσιν ἄμετρον ἐναπεργάζεσθαι
                        δυνήσεται <br class="lb"/>τῷ μορίῳ. καί τινες βίαιοι δεσμοὶ ποτὲ μὲν αὐτῷ <br class="lb"/>τῷ
                        μέρει, ποτὲ δὲ τοῖς ὑπερκειμένοις περιτιθέμενοι νεκρώσουσί <br class="lb"/>τε καὶ
                        καταψύξουσιν αὐτὸ, τῆς πρὸς τὴν ἀρχὴν τοῦ <br class="lb"/>ζώου κοινωνίας στερήσαντες,
                        ἐξ ἧς αὐτῷ καὶ ἡ σύμφυτος <br class="lb"/>ἐπέῤῥει θερμασία καὶ ἡ κινοῦσα τὰς ἀρτηρίας
                        δύναμις <br class="lb"/>ἐχορηγεῖτο. </p>
                </section>
                <a class="pb" href="#pb19" id="pb19">[p. 19]</a>
                <section id="body-1-4" class="div textpart chapter level3">
                  <p class="p autofirst"><span class="milestone">22</span>Περὶ μὲν δὴ τῶν θερμῶν τε καὶ ψυχρῶν
                        <br class="lb"/>νοσημάτων αὐτάρκως εἴρηται· περὶ δὲ τῶν ξηρῶν <br class="lb"/>ἐφεξῆς λεγέσθω. εἰ
                        δέ τις διαπονοίη μὲν πλείω καὶ διαπνοίη, <br class="lb"/>τρέφοιτο δὲ ἐλάττω, καὶ ταῦτα
                        ξηρότερα τὴν δύναμιν, ξηρότερος <br class="lb"/>ὢν τὴν κρᾶσιν, εἰς ξηρὸν ῥᾳδίως
                        ὑπαχθήσεται νόσημα, <br class="lb"/>καὶ μάλιστα εἰ φροντίσειεν, ἢ ἀγρυπνήσειε πλείω.
                        <br class="lb"/>καὶ μὴν καὶ αἱ τοῦ περιέχοντος ἡμᾶς ἀέρος καταστάσεις αἱ <br class="lb"/>ξηραὶ
                        ξηραίνουσι δηλονότι καὶ αὐτὰ τὰ τῶν ζώων σώματα, <br class="lb"/>καὶ νῆξις ἐν ὕδατι
                        νιτρώδει τε καὶ θειώδει καὶ στυπτηριώδει <br class="lb"/>καὶ ἀσφαλτώδει καί τινος
                        ἑτέρου τοιαύτης ποιότητος μετέχοντι. <br class="lb"/>καὶ μέν γε καὶ ὅσα τῶν φαρμάκων
                        ξηρὰ τὴν δύναμίν <br class="lb"/>ἐστιν, εἴτ’ ἔσωθεν, εἴτ’ ἔξωθεν προσφέροιτο, ξηραίνει
                        καὶ <br class="lb"/>ταῦτα. εἴρηται δὲ ὑπὲρ αὐτῶν ἐπιπλέον ἐν τοῖς περὶ <br class="lb"/>φαρμάκων.
                    </p>
                </section>
                <section id="body-1-5" class="div textpart chapter level3">
                  <p class="p autofirst">Αὗται μὲν καὶ αἱ τῶν ξηρῶν νοσημάτων <br class="lb"/>αἰτίαι. τῶν δ’ ὑγρῶν αἱ ἐναντίαι
                        σύμπασαι, ἐδεσμάτων μὲν <br class="lb"/>ὑγροτέρων τὴν δύναμιν ἀφθονία, καὶ πλείω τὰ
                        πώματα, καὶ <br class="lb"/>σύμπασα ἡ ἁβροτέρα δίαιτα, καὶ ἡ θυμηδία, καὶ λουτρὰ 
<a class="pb" href="#pb20" id="pb20">[p. 20]</a>
 γλυκέων ὑδάτων πολλὰ, καὶ μᾶλλον μετὰ τροφήν. οὕτω <br class="lb"/>δὲ καὶ
                        ἀργὸς ὁ σύμπας βίος, καὶ ἄπονος, ὄμβροι τε πολλοὶ, <br class="lb"/>καὶ ἡ πᾶσα
                        κατάστασις ὑγρὰ, καὶ φάρμακα ταὐτὸ τοῦτο <br class="lb"/>δρᾷν δυνάμενα. </p>
                </section>
                <section id="body-1-6" class="div textpart chapter level3">
                  <p class="p autofirst">Πρόδηλον δ’ ὅτι καὶ τὰ τῶν συνθέτων νοσημάτων <br class="lb"/>αἴτια σύνθετα πάντως
                        ἐστίν. εἰ γὰρ ἅμα θερμὴ καὶ <br class="lb"/>ξηρὰ συνέλθοι ποτὲ αἰτία, θερμὸν καὶ ξηρὸν
                        ἀνάγκη γενέσθαι <br class="lb"/>τὸ νόσημα, καὶ εἰ θερμὴ καὶ ὑγρὰ, θερμὸν καὶ ὑγρόν·
                        οὕτω <br class="lb"/>δὲ κᾀπὶ τῶν λοιπῶν δυοῖν συζυγιῶν, ὑγρᾶς καὶ ψυχρᾶς καὶ ξηρᾶς
                        <br class="lb"/>καὶ ψυχρᾶς. ὅπερ δ’ ἀναγκαῖόν ἐστιν ἐν τῷ λόγῳ προσθεῖναί <br class="lb"/>τε καὶ
                        διορίσασθαι, τοῦτο ἤδη λεγέσθω, τὸ πολλάκις μὲν ὑπὸ <br class="lb"/>πάντων τῶν αἰτίων
                        ὁμοειδῶν ἀλλήλοις ὄντων ἀλλοιοῦσθαι τὸ <br class="lb"/>σῶμα, πολλάκις δὲ ἐναντίων ταῖς
                        δυνάμεσιν ὑπαρχόντων, <br class="lb"/>ποτὲ μὲν τὰ πλείω κρατεῖν ἐξ αὐτῶν, ἢ τὰ
                        πολυχρονιώτερα, <br class="lb"/>ποτὲ δὲ τὰ ἰσχυρότερα, ποτὲ δὲ τὴν ἀπ’ ἀμφοτέρων βλάβην
                        <br class="lb"/>ὁμοίως ἀναδέχεσθαι τὸ σῶμα. καί τι δόξειεν ἂν εἶναι τοῦτό <br class="lb"/>γε
                        ἀδύνατον ἅμα θερμότερόν τε καὶ ψυχρότερον ἀποτελεῖσθαι ﻿
<a class="pb" href="#pb21" id="pb21">[p. 21]</a>
 τοῦ
                        κατὰ φύσιν ἕν καὶ ταὐτὸν σῶμα, καὶ ὑγρότερον αὖ <br class="lb"/>καὶ ξηρότερον, ἀλλὰ καὶ
                        γίνεται τοῦτο. καὶ δεόντως ἀνώμαλος <br class="lb"/>ὀνομάζεται δυσκρασία, καὶ ἡμῖν ἰδίᾳ
                        περὶ αὐτῆς ἐν <br class="lb"/>ἑτέρῳ γράμματι λέλεκται τὰ εἰκότα, καὶ οὐ χρὴ νῦν ἔτι
                        μηκύνειν <br class="lb"/>ὑπὲρ αὐτῶν, ἀλλ’ ἐπὶ τὰ λοιπὰ γένη τῶν νοσημάτων <br class="lb"/>ἰτέον
                        ἤδη τὰς αἰτίας αὐτῶν σκεψομένους. ἀναμνησθῆναι δὲ <br class="lb"/>πάλιν κᾀνταῦθα
                        προσήκει τῶν εἰρημένων ἐν τῷ περὶ τῆς τῶν <br class="lb"/>νοσημάτων διαφορᾶς, ὡς ἐνίοτε
                        μὲν αὐταῖς μόναις ταῖς τέτταρσι <br class="lb"/>
                        <span class="milestone">23</span>ποιότησιν ἐξίσταται τοῦ κατὰ φύσιν ἔχειν
                        τὰ σώματα, <br class="lb"/>μηδεμιᾶς ἔξωθεν αὐτοῖς ἐπιῤῥυείσης ἑτέρας οὐσίας,
                        <br class="lb"/>ἐνίοτε δὲ ἐμπίπλαται ῥεύματος ὑγροῦ μὲν πάντως τὴν ἰδέαν, <br class="lb"/>οὐχ
                        ὑγροῦ δὲ τὴν δύναμιν. εἴρηται μὲν οὖν καὶ τοῖς παλαιοῖς <br class="lb"/>ἰατροῖς τε καὶ
                        φιλοσόφοις ὑπὲρ τῆς τῶν τοιούτων ὑγρῶν δυνάμεως· <br class="lb"/>ἀποδέδεικται δὲ καὶ
                        ἡμῖν ἐν ἄλλοις τέ τισι καὶ ἐν <br class="lb"/>τοῖς περὶ φαρμάκων ὑπομνήμασιν. ὅσον δ’
                        ἐξ αὐτῶν εἰς τὰ <br class="lb"/>παρόντα χρήσιμον, εἰρήσεται καὶ νῦν, ὡς ἡ μὲν ξανθὴ
                        χολὴ <br class="lb"/>θερμὴ καὶ ξηρὰ τὴν δύναμίν ἐστιν, ἡ δὲ μέλαινα ξηρὰ, καὶ
                        <br class="lb"/>ψυχρά· ὑγρὸν δὲ καὶ θερμὸν τὸ αἷμα καὶ ψυχρὸν καὶ ὑγρὸν 
<a class="pb" href="#pb22" id="pb22">[p. 22]</a>
 τὸ
                        φλέγμα· καὶ ὡς ἐνίοτε μὲν εἰλικρινὴς ἐπιῤῥεῖ τούτων ἕκαστος <br class="lb"/>τῶν χυμῶν,
                        ἐνίοτε δ’ ἀλλήλοις ἐπιμίγνυνται· καὶ ὡς <br class="lb"/>αἱ τῶν οἰδούντων τε καὶ
                            <span class="milestone">209</span>σκιῤῥουμένων καὶ φλεγμαινόντων
                        <br class="lb"/>μορίων διαθέσεις ἐντεῦθεν ἐπὶ πλεῖστον ποικίλλονται. <br class="lb"/>καὶ γὰρ οὖν
                        καὶ ἄνθρακες καὶ καρκῖνοι καὶ ἕρπητες ἐρυσιπέλατά <br class="lb"/>τε καὶ γάγγραιναι καὶ
                        φύγεθλα καὶ φαγέδαιναι καὶ <br class="lb"/>σατυριάσεις ἐκ τούτου τοῦ γένους εἰσί. καὶ
                        μὴν καὶ ἄλφοι <br class="lb"/>καὶ ἀθερώματα καὶ ὀχῶρες καὶ μελικηρίδες καὶ γαγγλία καὶ
                        <br class="lb"/>στεατώματα ῥευμάτων εἰσὶν ἔγγονα νοσήματα. διαφέρει δ’ <br class="lb"/>ἀλλήλων
                        ταῦτα καὶ ἄλλα σύμπαντα τὰ προειρημένα τῷ τὰ <br class="lb"/>μὲν ἐκ φλέγματος γίγνεσθαι
                        μόνου, τὰ δὲ ἐξ αἵματος, τὰ δὲ <br class="lb"/>ἐκ τῆς ξανθῆς χολῆς, τὰ δὲ ἐκ τῆς
                        μελαίνης, τὰ δὲ ἐξ ἄλλου <br class="lb"/>τινὸς χυμοῦ οὐ τελέως παρὰ φύσιν. ἀλλὰ καὶ
                        οὗτος ὅστις <br class="lb"/>ἂν ᾖ, πάντως ἔκ τινος τῶν προειρημένων ἐστὶ γενῶν· οὐ γὰρ
                        <br class="lb"/>ἐνδέχεται μὴ οὐχὶ θερμὸν εἶναι καὶ ξηρὸν αὐτὸν, ἢ θερμὸν <br class="lb"/>καὶ
                        ὑγρὸν, ἢ ψυχρὸν καὶ ξηρὸν, ἢ ψυχρὸν καὶ ὑγρὸν, ἀλλ’ <br class="lb"/>ὅσον ἐπὶ πλεῖστον
                        ἥκει πάχους καὶ ψύξεως, ἐκπίπτει μὲν τοῦ <br class="lb"/>κατὰ φύσιν φλέγματος τῆς
                        ἰδέας, ἕτερος δὲ εἶναι δοκεῖ χυμὸς 
<a class="pb" href="#pb23" id="pb23">[p. 23]</a>
 ὅλῳ τῷ γένει παρὰ φύσιν. οὐ
                        μὴν οὕτως γε ἔχει τἀληθές. <br class="lb"/>ὅστις ἂν γὰρ ὑγρὸς ᾖ καὶ ψυχρὸς τὴν δύναμιν,
                        ἐν τῷ τοῦ <br class="lb"/>φλέγματος γένει περιέχεται. κατὰ δὲ τὰ αὐτὰ καὶ ὅστις ἂν
                        <br class="lb"/>ᾖ ξηρὸς καὶ θερμὸς, ὁμογενής ἐστι τῇ ξανθῇ χολῇ. λέλεκται <br class="lb"/>δὲ καὶ
                        περὶ τούτων ἐπὶ πλέον ἑτέρωθι. καὶ νῦν οὐ χρὴ μηκύνειν <br class="lb"/>ὑπὲρ αὐτῶν,
                        εἰρήσεται γὰρ οὖν καὶ αὖθις ἐπὶ πλέον <br class="lb"/>ὑπὲρ ἁπάντων τούτων ἐν τοῖς τῆς
                        θεραπευτικῆς μεθόδου <br class="lb"/>γράμμασιν· ὃ δ’ ἐστὶν οἰκεῖον τῆς ἐνεστώσης
                        διεξόδου, πάλιν <br class="lb"/>ἐπανίωμεν. ἅπαντα γὰρ τὰ τοιαῦτα νοσήματα τῆς φύσεως
                        <br class="lb"/>ἀποτιθεμένης ἑκάστοτε τὸ περιττὸν εἰς ἀκυρώτερα μόρια γίγνεται.
                        <br class="lb"/>τοῦτο μὲν δὴ καὶ ἄλλοις ἔμπροσθεν εἴρηται πολλοῖς· <br class="lb"/>ὅστις δὲ ὁ
                        τρόπος ἐστὶ τῆς ἀποθέσεως, οὐκ ἔτ’ εἴρηται· λογισμὸν <br class="lb"/>γάρ τινα καὶ νοῦν
                        τῇ φύσει δώσομεν, ἐὰν ἁπλῶς <br class="lb"/>αὐτὴν ἀποτίθεσθαι φῶμεν ἐκ κυρίων μορίων
                        εἰς ἄκυρα πᾶν <br class="lb"/>ὁτιοῦν ὑπάρχον μὴ χρηστόν. ἀλλ’ ὅτι μὲν ἐν τοῖς νοσήμασιν
                        <br class="lb"/>αἱ ἀγαθαὶ κρίσεις ὑπό τινος τοιαύτης γίγνονται δυνάμεως <br class="lb"/>ἐναργῶς
                        φαίνεται· τίς δὲ ὁ τρόπος ἐστὶν αὐταῖς τῆς γενέσεως <br class="lb"/>οὐκ ἀκριβῶς οἱ πρὸ
                        ἡμῶν ἐξηγήσαντο, διότι μηδὲ τὰς 
<a class="pb" href="#pb24" id="pb24">[p. 24]</a>
 φυσικὰς δυνάμεις, ὑπὲρ ὧν ἡμεῖς
                        ἐν ἑτέροις ὑπομνήμασι διήλθομεν, <br class="lb"/>ἀκριβῶς ἠδυνήθησαν ἀποδεῖξαι πόσαι τέ
                        εἰσι καὶ <br class="lb"/>τίνες ὁποῖόν τέ τί ἐστι τὸ ἑκάστου αὐτῶν ἔργον. ἀλλὰ νῦν
                        <br class="lb"/>γε χαλεπὸν οὐδέν ἐστι περὶ τούτων ἁπάντων διελθεῖν, ὑποθέσεσιν <br class="lb"/>εἰς
                        αὐτὰ χρησάμενον τοῖς δι’ ἐκείνων ἀποδεδειγμένοις. <br class="lb"/>οὐσῶν δὲ τεττάρων
                        δυνάμεων, ὧν ἅπαν μετέχει μόριον καὶ <br class="lb"/>ζώου καὶ φυτοῦ, καὶ τῆς μὲν
                        ἑλκούσης τὸ οἰκεῖον, τῆς δὲ <br class="lb"/>ἀλλοιούσης, τῆς δὲ ἀποκρινούσης τὸ
                        περιττὸν, ὄντος δὲ <br class="lb"/>τοῦ περιττοῦ διττοῦ κατὰ γένος· ἢ γὰρ τῷ ποσῷ
                        περιττόν <br class="lb"/>ἐστιν ἢ τῷ ποιῷ· καὶ τοίνυν καὶ τῶν τοῦ σώματος μορίων
                        <br class="lb"/>οὐκ ἴσην ἁπάντων ἐχόντων τὴν ῥώμην, <span class="milestone">24</span>ἀλλὰ τῶν κυριωτέρων <br class="lb"/>εὐθὺς ἐξ ἀρχῆς ὑπὸ τῆς φύσεως ῥωμαλεωτέρων
                        ἀποτελεσθέντων, <br class="lb"/>εὔλογον ἐν τοῖς ἀκαθάρτοις τε καὶ περιττωματικοῖς
                        <br class="lb"/>σώμασιν ἐπιῤῥεῖν τι τοῖς ἀκυρωτέροις μορίοις. ἅτε <br class="lb"/>γὰρ ἐξ ἁπάντων
                        τῶν ἰσχυροτέρων μορίων ἐλαυνόμενον τὸ <br class="lb"/>περίττωμα, καὶ μηδαμόθι στῆναι
                        δυνάμενον, εἰς τὸ πάντων <br class="lb"/>ἀσθενέστατον ἀφικνεῖται μόριον. ἄλλο δὲ δι’
                        ἄλλο τοιοῦτόν 
<a class="pb" href="#pb25" id="pb25">[p. 25]</a>
 ἐστιν, ἢ εὐθὺς ἐν τῇ πρώτῃ συμπήξει τοῦ ζώου
                        πλημμεληθὲν, <br class="lb"/>ἢ ἐξ ὑστέρου βλαβὲν, ἢ καὶ φύσει δεόμενον εἶναι τοιοῦτον,
                        <br class="lb"/>ὥσπερ καὶ τὸ δέρμα. τοῦτο γὰρ ἅτε μηδεμιᾶς ἐνεργείας ἕνεκεν, <br class="lb"/>ἀλλὰ
                        χρείας μόνης γεγενημένον, ἀσθενέστερον εἶναι <br class="lb"/>προσήκει τῶν ἐνεργούντων.
                        ἔστι γὰρ οἷον σκέπασμά τι καὶ <br class="lb"/>περίβλημα τοῦ ζώου σύμφυτον, οὔτ’ οὖν
                        πέψιν, οὔτε ἀνάδοσιν <br class="lb"/>τροφῆς, οὔτ’ ἐξαιμάτωσιν, οὔτε σφυγμὸν, οὔτε
                        ἀναπνοὴν, <br class="lb"/>οὔτε κίνησιν καθ’ ὁρμὴν, οὔθ’ ὅλως ἐνέργειάν τινα <br class="lb"/>τῷ ζώῳ
                        παρεχόμενον. ἅμα δὲ καὶ πάντων ἔξωθεν κείμενον <br class="lb"/>εὐλόγως ἐκδέχεται τὰ τοῦ
                        σώματος ὅλου περιττώματα. <br class="lb"/>πολλὰ μὲν γὰρ εὐθὺς ἐξ ἀρχῆς ἡ φύσις
                        ἐτεχνήσατο τῶν περιττωμάτων <br class="lb"/>καθάρσεως ἕνεκεν ὄργανα, καὶ πρός γε τὴν
                        ὑγείαν <br class="lb"/>ἀρκεῖ μόνα ταῦτα, ἐπειδὰν μήτε τις ἐκ τοῦ περιέχοντος ἐγγίνηται
                        <br class="lb"/>βλάβη τῷ ζώῳ, μήτ’ ἐκ πλημμελοῦς διαίτης περιττωματικὸν <br class="lb"/>ἀμέτρως
                        ὅλον ἀπεργασθῇ τὸ σῶμα. τοιούτου δέ <br class="lb"/>τινος συμβάντος ἁμαρτήματος, οὐκ
                        ἔτ’ αὐτάρκη μόνα τὰ φυσικὰ <br class="lb"/>τῶν ὀργάνων ἀποκαθαίρειν τὸ πλῆθος τοῦ
                        περιττώματος, ﻿
<a class="pb" href="#pb26" id="pb26">[p. 26]</a>
 κᾀν τούτῳ κατασκήπτει ῥεύματα τοῖς ἀσθενεστέροις
                        <br class="lb"/>μορίοις ἐκ τῶν ἰσχυροτέρων ἐλαυνόμενα· συμβαίνει δέ ποτε <br class="lb"/>καὶ
                        στεγνωθέντων τῶν ἐκκαθαιρόντων αὐτὰ πόρων ἑτέροις <br class="lb"/>ἐπιῤῥυῆναι χωρίοις.
                        αὗται μὲν αἱ ἀρχαὶ τῆς γενέσεως ἁπάντων <br class="lb"/>εἰσὶ τῶν προειρημένων
                        νοσημάτων. αὐξάνεται δ’ ἐν αὐτοῖς <br class="lb"/>ἤδη τοῖς μέλεσι τὸ κακὸν, ὡς ἂν
                        σφηνουμένων τε καὶ <br class="lb"/>διασηπομένων τῶν περιττωμάτων, καὶ οὕτως αὐτῶν τε
                        χειρόνων <br class="lb"/>γενομένων, καὶ τὸν ἐπιῤῥέοντα χυμὸν ἐξ ὑστέρου, κᾂν
                        <br class="lb"/>χρηστὸς ᾖ, συνδιαφθειρόντων. </p>
                </section>
                <section id="body-1-7" class="div textpart chapter level3">
                  <p class="p autofirst">Ἀλλὰ γὰρ ἐπειδὴ καὶ τὰ τῶν ὁμοιομερῶν <br class="lb"/>σωμάτων ἴδια νοσήματα διήλθομεν,
                        ἐξῆς ἂν εἴη λέγειν τὰ <br class="lb"/>τῶν ὀργανικῶν, ἀπὸ τοῦ πρώτου κατ’ αὐτὰ τοῦ παρὰ
                        τὴν <br class="lb"/>διάπλασιν ὑπαρξαμένους γένους. γίγνεται δὲ τοῦτο ποτὲ μὲν <br class="lb"/>τοῦ
                        κατὰ φύσιν σχήματος ὑπαλλαττομένου, ποτὲ δὲ λειότητός <br class="lb"/>τινος, ἢ
                        τραχύτητος, ἢ πόρου διαφθειρομένου. τῆς μὲν <br class="lb"/>δὴ τοῦ κατὰ φύσιν σχήματος
                        ἐξαλλαγῆς αἰτίαι, πρώτη μὲν <br class="lb"/>ἡ κατὰ γαστρὸς ἔτι κυουμένων αὐτῶν
                        διάπλασις μοχθηρὰ, <br class="lb"/>πλήθους ὕλης ἢ ποιότητος οὐκ ἐπιτηδείου ταῖς
                        φυσικαῖς τοῦ 
<a class="pb" href="#pb27" id="pb27">[p. 27]</a>
 σπέρματος κινήσεσιν ἐμποδὼν γιγνομένης· δευτέρα δὲ
                        ἥ τε <br class="lb"/>κατὰ τὴν ἀποκύησιν αὐτὴν κᾀν τῷ σπαργανοῦσθαι πλημμέλεια.
                        <br class="lb"/>μαλακὰ γὰρ ἔτι καὶ ὀλίγου δεῖν ῥυτὰ τὰ τῶν νεογνῶν <br class="lb"/>παιδίων
                        ὑπάρχοντα σώματα ῥᾳδίως ἐκστρέφεται, δεχομένων <br class="lb"/>τε τῶν μαιῶν αὐτὰ κατὰ
                        τὴν ἀποκύησιν οὐκ ὀρθῶς, <br class="lb"/>ἐνειλιττουσῶν τε τοῖς σπαργάνοις ἔστιν ὅτε μὴ
                        δεόντως, εἶτ’ <br class="lb"/>αὖθις τῶν τροφῶν ἀναιρουμένων τε καὶ ἀποτιθεμένων οὐ
                        <br class="lb"/>κατὰ τρόπον ἔν τε τῷ γάλα παρέχειν καὶ ἐν τῷ λούειν καὶ
                        <br class="lb"/>σπαργανοῦν. ἐν ἅπασι γὰρ τοῖς τοιούτοις εἰ μή τις ἐπιτηδείως
                        <br class="lb"/>μεταχειρίζοιτο, ῥᾳδίως ἐκστρέφεται καὶ διαφθείρεται τὸ <br class="lb"/>κατὰ φύσιν
                        ἑκάστου τῶν μελῶν σχῆμα. <span class="milestone">25</span>καὶ μὲν δὴ κᾀν
                        <br class="lb"/>τῇ μετὰ ταῦτα ἀνατροφῇ συμπάσῃ τὰ μὲν ὑπὸ πλησμονῆς <br class="lb"/>ἀμέτρου, τὰ δ’
                        ὑπὸ κινήσεως πλημμελοῦς ἢ πρωϊαίτερον <br class="lb"/>τοῦ δέοντος ἵστασθαί τε καὶ
                        βαδίζειν ἐπιτραπέντος <br class="lb"/>αὐτοῖς ἢ σφοδρότερον κινεῖσθαι, πολλὰ τῶν μελῶν
                        διαστρέφεσθαι <br class="lb"/>συμβαίνει, τῶν μὲν πλησμονῶν τὰς φυσικὰς <br class="lb"/>ἐνεργείας
                        ἐμποδιζουσῶν, τῶν δ’ ἀκαίρων ἢ σφοδρῶν κινήσεων <br class="lb"/>κλονουσῶν τε καὶ
                        περιαγουσῶν ἐφ’ ἃ μὴ χρὴ τὰ κῶλα. 
<a class="pb" href="#pb28" id="pb28">[p. 28]</a>
 τὰ μὲν γὰρ σκέλη κᾀξ αὐτοῦ
                        τοῦ βάρους τῶν ὑπερκειμένων <br class="lb"/>σωμάτων ἢ πρὸς τοὐκτὸς ἢ πρὸς τὸ ἐντὸς
                        διαστρέφεται <br class="lb"/>κατὰ τὴν ἀρχαίαν τῆς κνήμης ῥοπήν. οἷς μὲν γὰρ ὀρθότερα
                        <br class="lb"/>τοῦ δέοντός ἐστι φύσει, βλαισοῦται μᾶλλον· οἷς δὲ κοιλότερα,
                        <br class="lb"/>ῥαιβοῦται. καλῶ δὲ βλαισὸν μὲν τὸ ἐπὶ τὰ ἐκτὸς ῥέπον, <br class="lb"/>ῥαιβὸν δὲ τὸ
                        ἐπὶ τἀναντία. καὶ κατὰ τὸν θώρακα δὲ <br class="lb"/>μέλη διαστρέφεται πολλάκις ὑπὸ τῶν
                            σφιγγου<span class="milestone">210</span>σῶν τροφῶν <br class="lb"/>αὐτὰ κακῶς
                        ἔξωθεν ἐν τῇ πρώτῃ ἀνατροφῇ. καὶ μάλιστα <br class="lb"/>παρ’ ἡμῖν ἔστι τὸ τοιοῦτον
                        ἰδεῖν συνεχῶς γιγνόμενον <br class="lb"/>ἐπὶ τῶν παρθένων. αὐξάνεσθαι γὰρ αὐτῶν αἱ
                        τροφοὶ βουλόμεναι <br class="lb"/>τὰ κατ’ ἰσχία τε καὶ λαγόνας, ὡς πολλῷ μείζω γίγνοιτο
                        <br class="lb"/>τῶν κατὰ θώρακα, ταινίαις τισὶν ὅλον ἐν κύκλῳ περιλαμβάνουσιν
                        <br class="lb"/>ἰσχυρῶς σφίγγουσαι τὰ κατ’ ὠμοπλάτας τε καὶ θώρακα <br class="lb"/>μόρια σύμπαντα,
                        κᾀν τούτῳ πολλάκις ἀνίσου γιγνομένης τῆς <br class="lb"/>τάσεως, ἢ προπετὲς εἰς τὸ
                        ἔμπροσθεν ἀπέφηναν τὸ στῆθος, <br class="lb"/>ἢ τὰ ἀντικείμενα τὰ κατὰ ῥάχιν κυρτά.
                        συμβαίνει δὲ ἐνίοτε <br class="lb"/>καὶ ὥσπερ διακεκλασμένον καὶ παρηγμένον εἰς τὰ
                        πλάγια <br class="lb"/>γίγνεσθαι τὸ μετάφρενον, ὡς τὴν μὲν ἑτέραν ὠμοπλάτην 
<a class="pb" href="#pb29" id="pb29">[p. 29]</a>
 ἀναυξῆ τε καὶ μικρὰν καὶ προσεσταλμένην ἱκανῶς φαίνεσθαι, <br class="lb"/>τὴν δ’
                        ἑτέραν ἐξέχουσάν τε καὶ προπετῆ καὶ πάντῃ μείζονα. <br class="lb"/>αὗται σύμπασαι
                        κακίαι σχημάτων ἐν θώρακι συνίστανται <br class="lb"/>πλημμελείᾳ καὶ ἀμαθίᾳ τῶν τροφῶν
                        ἀγνοουσῶν ἰσοῤῥόπως <br class="lb"/>ἐπιδεῖν. οὕτω δὲ καὶ οἱ ἰατροὶ πολλάκις οὐκ ὀρθῶς
                        ἐπιδοῦντές <br class="lb"/>τε καὶ διαπλάττοντες τὰ κατεαγότα κῶλα διέστρεψαν,
                        <br class="lb"/>ὥσπερ αὖ πάλιν οὐδὲν ἐξαμαρτάνοντος τοῦ θεραπευόντος, <br class="lb"/>αὐτὸς ὁ
                        κάμνων πρὶν ἀκριβῶς κρατυνθῆναι τὸν πῶρον ἐπιχειρήσας <br class="lb"/>χρῆσθαι τῷ κώλῳ,
                        τῆς διαστροφῆς ἑαυτῷ γίνεται <br class="lb"/>δημιουργός. ἀλλὰ καὶ θλασθέντα μόρια
                        καθάπερ ῥὶς, ἢ καὶ <br class="lb"/>περιθραυσθέντα καθάπερ οἱ ἄμβωνες τῶν κοτυλῶν, ἔστιν
                        <br class="lb"/>ὅτε δὲ καὶ τῶν ὀστῶν ἐκκοπέντων ἢ σαρκὸς πλείονος, εἶτ’ οὐ <br class="lb"/>κατ’
                        ἶσον αὐξηθείσης, ἀπόλλυσι τὸ κατὰ φύσιν σχῆμα. ἕτερος δὲ <br class="lb"/>τρόπος βλάβης
                        σχημάτων ὁ διὰ πλησμονὴν ἄμετρον ἢ ἔνδειαν, <br class="lb"/>ὥσπερ τοῖς ὑπερπαχυνθεῖσιν
                        ἢ συντακεῖσιν ἄγαν, ἤτοι καθ’ ἕν <br class="lb"/>τι μόριον ἢ καὶ σύμπαντι τῷ σώματι.
                        καὶ γὰρ οὖν καὶ ὁ <br class="lb"/>ἐλέφας ὀνομαζόμενος καὶ ἡ φθόη φανερῶς ἐξαλλάττουσι
                        τὴν <br class="lb"/>μορφήν. σιμοῦται μὲν γὰρ ἡ ῥὶς, καὶ τὰ χείλη παχέα καὶ 
<a class="pb" href="#pb30" id="pb30">[p. 30]</a>

                        ἀπεξυσμένα τὰ ὦτα φαίνεται, καὶ τὸ σύμπαν ὅμοιοι τοῖς σατύροις <br class="lb"/>οἱ
                        ἐλεφαντιῶντες γίγνονται. ῥὶς δ’ ὀξεῖα, καὶ κρόταφοι <br class="lb"/>συμπεπτωκότες, καὶ
                        ὀφθαλμοὶ κοῖλοι, καὶ τὰ κατ’ <br class="lb"/>ὠμοπλάτας τε καὶ βραχίονας οἱονεὶ πτέρυγες
                        ἔξωθεν αἰωρούμεναι <br class="lb"/>τοῖς φθίνουσι φαίνονται. καὶ διαφθείρεται μὲν ἐν
                        <br class="lb"/>τούτοις ἅπασιν κατὰ πρῶτον λόγον τὸ κατὰ φύσιν σχῆμα· <br class="lb"/>κατὰ δ’ αὖ
                        συμβεβηκὸς ἐν μὲν τοῖς παραλελυμένοις ἢ σπωμένοις <br class="lb"/>ἢ φλεγμαίνουσιν ἢ
                        σκιῤῥουμένοις, ἢ νεῦρα διῃρημένοις <br class="lb"/>ἢ τένοντας, ἢ ὑπὸ σκληρῶν οὐλῶν
                        δεδεγμένοις. ἐν ἅπασι <br class="lb"/>γὰρ τοῖς τοιούτοις ἑτερόῤῥοπον γίγνεται τὸ μόριον
                        ἄλλοτε <br class="lb"/>κατ’ ἄλλην αἰτίαν. ἐν μὲν τοῖς κατὰ θάτερα παραλελυμένοις,
                        <br class="lb"/>ὑπὸ τῶν ἐνεργούντων μυῶν ἑλκόμενον. οὕτω δὲ κᾀν τοῖς <br class="lb"/>ἑτεροῤῥόποις
                        σπασμοῖς ὑπὸ τῶν σπωμένων. καὶ φλεγμοναὶ <br class="lb"/>δὲ καὶ σκίῤῥοι καὶ οὐλαὶ
                        σκληραὶ καὶ πάνθ’ ὅσα τοιαῦτα <br class="lb"/>
                        <span class="milestone">26</span>παθήματα τείνοντα πρὸς ἑαυτὰ τὸ συνεχὲς,
                        οὕτω διαστρέφει <br class="lb"/>τὸ μόριον. ἐν δ’ αὖ τοῖς διατετμημένοις νεύροις καὶ
                        <br class="lb"/>τένουσιν, ὥσπερ ἐν τοῖς παραλελυμένοις ἡ τῶν ἀντιτεταγμένων <br class="lb"/>τε καὶ
                        κατὰ φύσιν ἐχόντων ἐνέργεια πρὸς ἑαυτὴν ἐπισπᾶται τὸ ﻿
<a class="pb" href="#pb31" id="pb31">[p. 31]</a>
 μέρος,
                        ὥστε τὰς πολλὰς ταύτας αἰτίας ἑνὶ τρόπῳ συμπάσας <br class="lb"/>ὑπάγεσθαι τῇ
                        διαστρεφούσῃ τὸ μέρος ἑτεροῤῥόπῳ τάσει. <br class="lb"/>καὶ περὶ μὲν τῆς τῶν παρὰ φύσιν
                        σχημάτων. διαφορᾶς ἱκανὰ <br class="lb"/>καὶ ταῦτα. τὰς δ’ ἐντὸς τῶν μορίων κοιλότητας
                        ἢ τοὺς πόρους <br class="lb"/>αὐτῶν ἤτοι διαφθείρεσθαι τελέως ἢ βλάπτεσθαι συμβαίνει
                        <br class="lb"/>κατὰ τάσδε τὰς αἰτίας, σύμφυσιν, στενοχωρίαν, ἔμφραξιν, <br class="lb"/>θλίψιν,
                        συνίζησίν, ἀναστόμωσιν. ἐνίοτε μὲν γὰρ <br class="lb"/>ἑλκωθείσης τῆς ἔνδον ἐπιφανείας
                        ἐν αὐτῇ τῇ κοιλότητι, κᾄπειτα <br class="lb"/>συμφύντων ἀλλήλοις τῶν ἡλκωμένων ἡ
                        διαφθορὰ γίγνεται <br class="lb"/>τῆς κατὰ φύσιν διαπλάσεως· ἐνίοτε δὲ ἤτοι σαρκὸς
                        <br class="lb"/>ἐπιτραφείσης ἢ ἄλλου τινὸς παρὰ φύσιν βλαστήματος; ἤ καὶ <br class="lb"/>σκίῤῥου
                        συστάντος, ἢ φλεγμονῆς, ἢ ἀποστήματος ἐν αὐτοῖς <br class="lb"/>τῶν ὀργάνων τοῖς
                        σώμασι, κᾄπειτα τοῦ παρὰ φύσιν ὄγκου <br class="lb"/>τὴν ἐντὸς κοιλότητα καταλαβόντος,
                        ἡ στενοχωρία γίγνεται· <br class="lb"/>καὶ μὲν δὴ καὶ ἡ τῶν γλίσχρων τε καὶ παχέων
                        ὑγρῶν καί <br class="lb"/>τινων πόρων ἢ θρόμβων ἔμφραξις εἰς τὴν αὐτὴν ἄγει τὰς
                        κοιλότητας <br class="lb"/>διάθεσιν. οὕτω δὲ κᾂν εἴ τι τῶν ἔξωθεν ἐμπιπτόντων
                        <br class="lb"/>θλίβοι σφοδρῶς, ἀναγκαῖον εἰς τὴν ἐντὸς κοιλότητα 
<a class="pb" href="#pb32" id="pb32">[p. 32]</a>

                        συνωθεῖσθαι τὰ περιέχοντα αὐτὴν σώματα. κᾂν εἰ συνιζάνοι <br class="lb"/>δὲ εἰς ἑαυτὰ
                        τὰ σώματα, καθάπερ ὑπὸ τῶν στυφόντων <br class="lb"/>πάσχει συναγόμενα, καὶ ὑπὸ τῶν
                        ψυχόντων πιλούμενα, καὶ <br class="lb"/>πρὸς τῶν ξηραινόντων αὐαινόμενα, στεγνώσει
                        δηλονότι κᾀν <br class="lb"/>τούτῳ μάλιστα μὲν τοὺς πόρους, ἤδη δὲ καὶ αὐτὰς τὰς
                        κοιλίας. <br class="lb"/>τὰ μέν γε στόματα τῶν πόρων οὐ στεγνοῦται μόνον, <br class="lb"/>ἀλλὰ καὶ
                        παντελῶς τυφλοῦται πολλάκις ἐν ταῖς τοιαύταις <br class="lb"/>διαθέσεσιν. ἀτὰρ οὖν καὶ
                        ἡ τῆς καθεκτικῆς ὀνομαζομένης <br class="lb"/>δυνάμεως ἄμετρος κίνησις ἐσχάτως
                        συνάγουσα καὶ σφίγγουσα <br class="lb"/>τὰ στόματα τῶν πόρων, αἰτία καὶ αὕτη ποτὲ
                        <br class="lb"/>γίγνεται στεγνώσεως, ὥσπερ γε καὶ τῆς μανώσεως ἐνίοτε <br class="lb"/>μὲν ἡ τῆς
                        ἀποκριτικῆς δυνάμεως ἄμετρος κίνησις αἰτία γίγνεται, <br class="lb"/>πολλάκις δὲ καὶ ἡ
                        τῆς καθεκτικῆς ἀῤῥωστία, καί τι <br class="lb"/>φάρμακον, ἢ ὕδωρ ἀναστομωτικὸν, ἢ
                        πλάδος τις ἄμετρος <br class="lb"/>αὐτοῖς τοῖς ὀργάνοις ἐγγενόμενος, ἢ ἡ τοῦ
                        περιέχοντος ἡμᾶς <br class="lb"/>κρᾶσις εἰς ὑγρότητά τε καὶ ἄμετρον θερμότητα
                        μεθισταμένη. <br class="lb"/>αὗται μὲν δὴ καὶ αἱ τῶν κατά τε τὰς κοιλίας καὶ τοὺς
                        πόρους <br class="lb"/>διαθέσεων αἰτίαι. καὶ δῆλον, ὡς ἐκ τῶν εἰρημένων ἤδη
                        <br class="lb"/>πρόδηλον, ὁποίας τινὰς εἶναι βούλονται τὰς αἰτίας τῶν ἐν 
<a class="pb" href="#pb33" id="pb33">[p. 33]</a>

                        τοῖς ὁμοιομερέσι σώμασι νοσημάτων, ὅσοι συγκεῖσθαι νομίζουσιν <br class="lb"/>ἐξ ὄγκων
                        καὶ πόρων αὐτά. ἐμοὶ δὲ περιττὸν ἐδόκει <br class="lb"/>μνημονεύειν καὶ τούτων ἰδίᾳ,
                        ψευδοῦς ὅλης τῆς ὑποθέσεως <br class="lb"/>αὐτῶν οὔσης. ἀλλ’ ἐπὶ τὸ προκείμενον
                        ἐπανέλθωμεν, εἴπωμέν <br class="lb"/>τε τῶν ὑπολοίπων νοσημάτων τὰς αἰτίας, ἀπὸ τοῦ
                        κατὰ <br class="lb"/>τὴν διάπλασιν αὖθις ὑπαρξάμενοι γένους. ὑπελείπετο δὲ ἐν <br class="lb"/>αὐτῷ
                        διττὴ νοσημάτων γένεσις, ἤτοι τραχυνομένων παρὰ φύσιν, <br class="lb"/>ἢ λειαινομένων
                        τῶν ὀργάνων. τραχύνεται δὴ τὰ πρότερον <br class="lb"/>λεῖα, καὶ λεῖα γίγνεται τὰ
                        πρότερον τραχέα, τὰ μὲν <br class="lb"/>ὑπὸ δριμύτητος χυμῶν ἢ φαρμάκων ῥυπτόμενα, τὰ
                        δ’ ὑπὸ <br class="lb"/>λιπαρᾶς ὑγρότητος ἢ γλίσχρου χυμοῦ τεγγόμενα. καὶ μάλιστα
                        <br class="lb"/>ἐν ὀστοῖς ἐναργῶς φαίνεται ταῦτα γινόμενα, ποτὲ μὲν <br class="lb"/>ὑπ’ αὐτῶν τῶν
                        ἰατρῶν οὐ δεόντως ἰωμένων, ἔστιν ὅτε δὲ <br class="lb"/>κᾀξ αὐτῆς τῶν ἐν τοῖς ζώοις
                        ὑγρῶν ὁρμᾶται τῆς φύσεως. <br class="lb"/>ὀφθαλμοῖς δὲ καὶ φάρυγγι τραχύτητες οὐκ ἐκ
                        τούτων μόνον, <br class="lb"/>ἀλλὰ καὶ ἐξ ἀτμῶν δριμέων, ἢ κονιορτοῦ καὶ καπνοῦ
                        προσγίνονται, <br class="lb"/>
                        <span class="milestone">27</span>καθάπερ, οἶμαι, καὶ στομάχῳ καὶ γαστρὶ
                        <br class="lb"/>καὶ ἐντέροις ἔκ τε τῶν ἐν αὐτῷ τῷ σώματι γεννωμένων 
<a class="pb" href="#pb34" id="pb34">[p. 34]</a>

                        περιττωμάτων κᾀκ τῆς τῶν ἐσθιομένων τε καὶ πινομένων <br class="lb"/>ποιότητος, ἐν οἷς
                        ἐστι καὶ τὰ δηλητήρια. πρόδηλον δ’ ὡς <br class="lb"/>ἕκαστον τῶν τραχυνόντων αἰτίων
                        σφοδρότερον γενόμενον <br class="lb"/>ἕλκωσιν μέν τινα ἢ διάβρωσιν ἐν τοῖς σαρκώδεσι
                        μορίοις, ἐν <br class="lb"/>τοῖς ὀστοῖς δὲ τερηδόνας ἀπεργάζεται. αὗται μὲν οὖν αἱ τοῦ
                        <br class="lb"/>πρώτου γένους τῶν νοσημάτων τοῦ παρὰ τὴν διάπλασιν <br class="lb"/>αἰτίαι. </p>
                </section>
                <section id="body-1-8" class="div textpart chapter level3">
                  <p class="p autofirst">Τοῦ δευτέρου δ’ αὖ τοῦ παρὰ τὸν ἀριθμὸν, <br class="lb"/>εἰ μὲν ἀπόλοιτό τι τῶν κατὰ
                        φύσιν, ἤτοι τομή τις, ἢ καῦσις, <br class="lb"/>ἢ σῆψις, ἢ ψύξις ἰσχυ<span class="milestone">211</span>ρὰ προηγεῖται. τὰ μὲν οὖν <br class="lb"/>τῆς ψύξεως αἴτια
                        προείρηται. σήπεται δὲ τὰ μὲν ὑπὸ τῶν <br class="lb"/>σήπειν πεφυκότων φαρμάκων, ἢ τῶν
                        ἐν αὐτοῖς τοῖς ζώοις <br class="lb"/>γεννωμένων περιττωμάτων, τὰ δ’ ὑπὸ τοῦ μὴ
                        διαπνεῖσθαι· <br class="lb"/>προείρηται δὲ καὶ τὰ τοῦ μὴ διαπνεῖσθαι προηγούμενα. εἰ
                        <br class="lb"/>δὲ τῶν οὐκ ὄντων τι κατὰ φύσιν ἐπιγίγνοιτο, νόσος μὲν καὶ <br class="lb"/>τοῦτ’
                        ἐστὶ παρὰ τὸν ἀριθμὸν τῶν μορίων. ἀλλ’ εἰ μὲν τῆς <br class="lb"/>κατὰ φύσιν ἰδέας
                        ἔχοιτο τὸ ἐπιγιγνόμενον, ὕλης χρηστῆς πλῆθος 
<a class="pb" href="#pb35" id="pb35">[p. 35]</a>
 αἴτιον· εἰ δὲ τῆς
                        παρὰ φύσιν, εἴη ἂν καὶ ἡ τῆς ὕλης <br class="lb"/>ποιότης παρὰ φύσιν. ἔῤῥωται δ’ ἐν
                        ἀμφοῖν ἡ δύναμις, ἢ <br class="lb"/>οὐκ ἂν οὔτε διέπλαττε τὸ χρηστὸν οὔτ’ ἀπέτριβε τὸ
                        μοχθηρόν. <br class="lb"/>διαπλάττει μὲν οὖν ἐν ταῖς κυήσεσιν, ἐπειδὰν ἑξαδάκτυλον
                        <br class="lb"/>ἤ τι τοιοῦτον ἕτερον ἀπεργάσηται· κᾀν τοῖς ἤδη τελείοις, <br class="lb"/>ἐπειδὰν
                        ἐπιτρέφῃ σάρκας ἰσχυρὰς τοῖς ἡλκωμένοις μορίοις, <br class="lb"/>ὡς πτερύγιον τοῖς
                        ὀφθαλμοῖς. ἀποτίθεται δὲ τὸ <br class="lb"/>περιττὸν ἐν γαγγλίοις τε καὶ μελικηρίσι καὶ
                        στεατώμασι <br class="lb"/>καὶ ἀθερώμασι καὶ τοῖς τοιούτοις ἅπασι. </p>
                </section>
                <section id="body-1-9" class="div textpart chapter level3">
                  <p class="p autofirst">Καὶ μὲν δὴ καὶ τὸ μέγεθος τῶν μορίων <br class="lb"/>αὐξάνεται μὲν ὑπό τε πλήθους ὕλης
                        χρηστῆς καὶ δυνάμεως <br class="lb"/>ἐῤῥωμένης, μειοῦται δὲ ὑπὸ τῶν ἐναντίων, κᾀπειδὰν
                        ἤτοι <br class="lb"/>τομή τις, ἢ καῦσις, ἢ σῆψις, ἢ νέκρωσις ἐκ καταψύξεως ἀμέτρου
                        <br class="lb"/>διαφθείρῃ τινὸς ὀργάνου μόριον, ὡς εἶναι τὸ λειπόμενον <br class="lb"/>αὐτοῦ
                        κολοβόν. </p>
                </section>
                <section id="body-1-10" class="div textpart chapter level3">
                  <p class="p autofirst">Τὰ δ’ ἐν τῷ τῆς θέσεως γένει νοσήματα τινὰ <br class="lb"/>μὲν ἐξαιφνιδίους τε καὶ
                        σφοδρὰς ἔχει προηγουμένας κινήσεις, ﻿
<a class="pb" href="#pb36" id="pb36">[p. 36]</a>
 τινὰ δὲ δι’ ἀμετρίαν τῆς
                        ἐν τοῖς ἄρθροις ὑγρότητος γίγνεται, <br class="lb"/>τεγγούσης μὲν τοὺς συνδέσμους καὶ
                        χαλώσης, ὀλισθηρὰν δὲ τῇ <br class="lb"/>γλισχρότητι τὴν ὅλην διάρθρωσιν ἐργαζομένης.
                        ἐνίοις δὲ τῶν <br class="lb"/>ἀμφὶ τὰς κοτύλας ὀφρύων περιθραυσθεισῶν ἑτοίμη ταῖς
                        <br class="lb"/>κεφαλαῖς τῶν κώλων ἡ παράλλαξις γίγνεται. τισὶ δ’ εὐθὺς <br class="lb"/>ἐξ
                            <span class="milestone">28</span>ἀρχῆς ὕπτιαί τε καὶ προπετεῖς εἰσι καὶ
                        παντάπασιν <br class="lb"/>ἐπιπολῆς αἱ κοτύλαι. ταυτὶ μὲν οὖν ἅπαντα τῶν ἐξαρθρημάτων
                        <br class="lb"/>αἴτια. κατὰ δὲ τὰς ἐντεροκήλας τε καὶ τὰς ἐπιπλοκήλας <br class="lb"/>ὀνομαζομένας
                        ἀνευρύνεσθαι μὲν τοὐπίπαν, ἔστιν ὅτε <br class="lb"/>δὲ καὶ ῥήγνυσθαι συμβαίνει τὸν ἀπὸ
                        τοῦ περιτοναίου καθήκοντα <br class="lb"/>πόρον ἐπὶ τοὺς ὄρχεις, εἶθ’ οὕτως εἰς αὐτὸν
                        τὸν πόρον, <br class="lb"/>ἢ εἰς τὸν ἐρυθροειδῆ χιτῶνα κατολισθαίνειν ἤτοι τὸ
                        <br class="lb"/>ἐπίπλουν, ἢ καί τι τῶν ἐντέρων. ἐξίσταται δὲ τῆς οἰκείας <br class="lb"/>θέσεως
                        ἔντερα, κᾀπειδὰν τοῦ περιτοναίου διαιρεθέντος προπέσῃ. <br class="lb"/>καὶ πνεύμονος δὲ
                        λοβὸς ἐπὶ ταῖς τοῦ θώρακος τρώσεσιν <br class="lb"/>ἐκπίπτει πολλάκις. καὶ ὁ ῥαγοειδὴς
                        χιτὼν ἐπὶ πλεῖστον <br class="lb"/>χαλᾶται, διαβρωθέντος τοῦ κερατοειδοῦς. εἰ δὲ καὶ
                        <br class="lb"/>τῶν σπλάγχνων ὑποπτύσσεταί τις ἐνίοτε λοβὸς ἐπὶ σφοδραῖς 
<a class="pb" href="#pb37" id="pb37">[p. 37]</a>

                        καταπτώσεσιν, ἢ θλίψεσιν, εἴη ἂν καὶ τοῦτο τὸ νόσημα τῆς <br class="lb"/>τε θέσεως ἅμα
                        καὶ τοῦ σχήματος ὑπάλλαξις ἐπὶ ταῖς εἰρημέναις <br class="lb"/>γιγνόμενον. ἡ δὲ πρὸς τὰ
                        παρακείμενα μόρια κοινωνία <br class="lb"/>διαφθείρεται, συμφύντων τινῶν ἀλλήλοις οὐ
                        δεόντως, ἤ τινος <br class="lb"/>ἀρτήματος, ἢ δεσμοῦ χαλασθέντος, ἢ συνταθέντος, ἢ
                        <br class="lb"/>ἀποῤῥαγέντος. ἐκ τίνων δ’ ἕκαστον τούτων γίγνεται προφάσεων,
                        <br class="lb"/>εὔδηλον. </p>
                </section>
                <section id="body-1-11" class="div textpart chapter level3">
                  <p class="p autofirst">Ἑνὸς δ’ ἔτι γένους νοσήματος κοινοῦ πάντων <br class="lb"/>τῶν μορίων, εἴτ’ οὖν
                        ὁμοιομερῆ τε καὶ ἁπλᾶ τελέως, εἴτε <br class="lb"/>καὶ σύνθετα εἴη, τὰς αἰτίας τῆς
                        γενέσεως εἰπεῖν χρή. καλεῖν <br class="lb"/>μὲν οὖν εἴωθα τὸ γένος τοῦτο σύμπαν ἑνώσεως
                        λύσιν, ἢ <br class="lb"/>διαφθορὰν ἑνώσεως, ἢ συνεχείας λύσιν, ἢ ὅπως ἂν ἄλλως
                        <br class="lb"/>ἐλπίσω τὸν λόγον σαφῆ ἔσεσθαι τοῖς ἀκούουσιν. οὐδὲν γὰρ <br class="lb"/>ὄνομα κατ’
                        αὐτοῦ κείμενον ὑπὸ τῶν ἔμπροσθεν παρελάβομεν, <br class="lb"/>ὥσπερ ἐπί τινων εἰδῶν
                        αὐτοῦ κάταγμα μὲν καὶ τερηδόνα <br class="lb"/>τῆς ἐν ὀστῷ συνεχείας διαιρουμένης,
                        ἕλκος δὲ καὶ τραῦμα 
<a class="pb" href="#pb38" id="pb38">[p. 38]</a>
 τῆς ἐν σαρκί. κατὰ μέν γε τὰ τῆς κεφαλῆς
                        ὀστᾶ καὶ <br class="lb"/>πλείω τὰ ὀνόματα. τὸ μὲν γὰρ, οἷόν περ ἐν τοῖς ἄλλοις
                        <br class="lb"/>ὀστοῖς κάταγμα, ῥωγμή τε καὶ ῥῆξις προσαγορεύεται, τὸ δ’ <br class="lb"/>ὑπό τινος
                        ὀξέος ἐμπεσόντος αὐτοῖς καὶ διακόψαντος ἐγκοπή <br class="lb"/>τε καὶ διακοπὴ καὶ ἕδρα.
                        τὸ δὲ τῆς τερηδόνος ὄνομα <br class="lb"/>πλεονάζειν δοκεῖ τῳ ε στοιχείῳ· παρὰ γὰρ τὸ
                        τρῆμα συγκεῖσθαι <br class="lb"/>πεπίστευται, καθάπερ τερηδών τις οὖσα. καὶ γίνεται
                        <br class="lb"/>μὲν ὑπὸ δριμέων χυμῶν διαβιβρωσκόντων, ὑποπίπτει δὲ <br class="lb"/>κατ’ ἀρχὰς μὲν
                        ἑτέρῳ γένει νοσήματος. ὀστοῦ γοῦν τραχύτης <br class="lb"/>μᾶλλον ἢ τερηδὼν ὀνομάζεται.
                        μείζονος δὲ τοῦ τρήματος <br class="lb"/>γενομένου καὶ οἷον ὀπῆς τινος ἤδη φαινομένης,
                        τερηδὼν <br class="lb"/>ὀνομάζεται. καὶ μὴν καὶ τὸ θλάσμα τούτου τοῦ γένους ἐστὶν,
                        <br class="lb"/>ἐν μὲν τοῖς σαρκώδεσιν ὡς τὰ πολλὰ μέρεσι γιγνόμενον, ἔστιν <br class="lb"/>ὅτε δὲ
                        κᾀν τοῖς τῆς κεφαλῆς ὀστοῖς, ἐπὶ παίδων μάλιστα. <br class="lb"/>δεῖ μὲν γὰρ εἴκειν εἰς
                        ἑαυτὸ πάντως τὸ θλασθησόμενον, δεῖ <br class="lb"/>δὲ αὐτὸ τοῦτο μαλακὸν εἶναι καὶ μὴ
                        τελέως σκληρόν. ὥστε <br class="lb"/>τῶν σαρκωδῶν ἔσται μορίων καὶ τῶν ἁπαλῶν ὀστῶν ὑπό
                            
<a class="pb" href="#pb39" id="pb39">[p. 39]</a>
 τινος ἐμπεσόντος ἔξωθεν αὐτοῖς ἰσχυροῦ τε καὶ σκληροῦ
                        σάματος. <br class="lb"/>ὅταν οὖν τῆς ἔξωθεν ἐπιφανείας τοῦ παθόντος οὕτω <br class="lb"/>μορίου
                        συνεχοῦς ἔτι φυλαττομένης, ἐν τῷ βάθει γεννηθῶσι <br class="lb"/>πολλαὶ καὶ σμικραὶ
                        διαιρέσεις, θλάσμα τε καὶ θλάσις ὀνομάζεται <br class="lb"/>τὸ νόσημα· κοιλότητος δέ
                        τινος ἐμφαινομένης, ἣν <br class="lb"/>τὸ πλῆξαν ἐναπειργάσατο τῷ θλασθέντι, καλεῖται
                        τὸ πάθος <br class="lb"/>ἔνθλασις. <span class="milestone">29</span>ἀνάγκη μὲν οὖν
                        ἅπασα κατ’ αὐτὴν τὴν πληγὴν <br class="lb"/>εἰς ἑαυτὸ συνωθεῖσθαι καὶ κοῖλον γίγνεσθαι
                        τὸ θλώμενον, <br class="lb"/>ἢ οὐκ ἂν ἐνθλασθείη. διασώζεσθαι δὲ τὴν κοιλότητα <br class="lb"/>τοῦ
                        δρῶντος ἀπελθόντος οὐκ ἔτ’ ἀναγκαῖον. ἐπανέρχεται <br class="lb"/>μὲν ὡς τὸ πολὺ τὰ
                        μαλακὰ σύμπαντα, χωρισθέντος τοῦ πλήξαντος, <br class="lb"/>εἰς τὴν ἀρχαίαν κατάστασιν.
                        εἰ δὲ μὴ μόνον εἴσω <br class="lb"/>χωρήσειε τὸ τῆς κεφαλῆς ὀστοῦν, ἀλλὰ καὶ ῥῆξίς τις
                        αὐτῷ <br class="lb"/>προσγένοιτο κατὰ τὴν ἐκτὸς ἐπιφάνειαν, σύνθετον ἤδη τὸ
                        <br class="lb"/>τοιοῦτον, καὶ οὐδὲν ὄνομα κατ’ αὐτοῦ κείμενον ἔχομεν εἰπεῖν
                        <br class="lb"/>παλαιόν. ἀλλὰ χρὴ λόγῳ δηλοῦν αὐτὸ μᾶλλον ἤπερ ὀνόμασιν <br class="lb"/>ἐσχάτως
                        χρῆσθαι βαρβάροις, οἷα πολλὰ τοῖς νεωτέροις <br class="lb"/>ἰατροῖς ἐξεύρηται.
                        συνεχείας δ’ ἐστὶ λύσις καὶ τὸ ῥῆγμα 
<a class="pb" href="#pb40" id="pb40">[p. 40]</a>
 καὶ τὸ σπάσμα, τὸ μὲν ἐν
                        σαρκώδει μορίῳ, τὸ δ’ ἐν νευρώδει <br class="lb"/>συνιστάμενον. αἰτία δὲ καὶ τούτων τῆς
                        γενέσεως <br class="lb"/>ἐξαιφνίδιός τις, ἢ ἀνώμαλος, καὶ ἡ σφοδρὰ κίνησις, καὶ μάλισθ’
                        <br class="lb"/>ὅταν ἄτριπτά τε καὶ ἀνώμαλα καὶ ἀθέρμαντα καὶ <br class="lb"/>ἀμάλακτα πρὸς τὰς
                        κινήσεις ἄγηται τὰ σώματα. διασπᾶται <br class="lb"/>γὰρ ἐν ταῖς τοιαύταις διαθέσεσι
                        πολλὰ τῶν ἐν αὐτοῖς <br class="lb"/>μορίων. συνελόντι δὲ φάναι, πάντα τὰ τοιούτου
                        γένους <br class="lb"/>τῶν νοσημάτων αἴτια τὰ μὲν ἔξωθεν ὁρμᾶται, τὰ δὲ ἐξ <br class="lb"/>αὐτοῦ
                        τοῦ σώματος· ἔξωθεν μὲν ὅσα τιτρώσκειν ἢ θλᾶν <br class="lb"/>πέφυκεν, ἐξ αὐτοῦ δὲ τοῦ
                        σώματος ἄμετροί τε καὶ ἄτακτοι <br class="lb"/>κινήσεις τοῦ ζώου, καί τινες ὑγρῶν
                        μοχθηρίαι διαβιβρώσκειν <br class="lb"/>πεφυκυῖαι. τοιαῦται γάρ τινες αἰτίαι καὶ αἱ τοῦ
                        <br class="lb"/>κοινοῦ νοσήματος ἁπάντων τῶν μορίων, τῶν θ’ ἁπλῶν <br class="lb"/>καὶ πρώτων, ἃ δὴ
                        καὶ ὁμοιομερῆ καλεῖται, καὶ τῶν <br class="lb"/>ἐξ ἐκείνων συντιθεμένων, ἃ δὴ ὄργανά τε
                        καὶ ὀργανικὰ <br class="lb"/>προσαγορεύεται. τὰς δὲ τῶν συνθέτων νοσημάτων αἰτίας
                        <br class="lb"/>οὐδὲν ἔτι χαλεπὸν ἐξευρίσκειν ἐκ τῶν εἰρημένων συντιθεμένας. <br class="lb"/>ὥστ’
                        ἐπειδὴ τοῦτο βουληθεὶς ἕκαστος ἑαυτῷ 
<a class="pb" href="#pb41" id="pb41">[p. 41]</a>
 δυνατός ἐστιν
                        ἐκπορίζεσθαι, καιρὸς ἂν εἴη μοι καὶ τοῦτον <br class="lb"/>τὸν λόγον ἐνταυθοῖ
                        καταπαύσαντι περὶ τῆς τῶν <br class="lb"/>συμπτωμάτων διαφορᾶς ἐφεξῆς διελθεῖν. </p>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De causis morborum</a>
          </header>
          <ul class="tree">
            <li>
              <a href="#body-1">De causis morborum</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
