<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:20"/>
    <link rel="stylesheet" type="text/css" href="http://oeuvres.github.io/Teinte/layout.css"/>
    <link rel="stylesheet" type="text/css" href="http://oeuvres.github.io/Teinte/teinte.css"/>
  </head>
  <body class="tlg061">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg061.1st1K-grc1.xml">De causis pulsuum</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg061.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">9</span>, <span class="biblScope">1-204</span>, <span class="date">1825</span></span>. </span>
                <a href="https://catalog.hathitrust.org/Record/009723957">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb1" id="pb1">[p. 1]</a>
                <section id="body-1-1" class="div textpart book level3">
                  <section id="body-1-1-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ ΣΦΥΓΜΟΙΣ <br class="lb"/>ΑΙΤΙΩΝ ΒΙΒΛΙΟΝ Α.<a class="bookmark" href="#body-1-1-1"> §</a></h4>
                    <p class="p autofirst">Τῶν τοὺς σφυγμοὺς τρεπόντων αἰτίων τὰ <br class="lb"/>μὲν τῆς γενέσεως αὐτῶν ἐστιν αἴτια, τὰ δὲ
							τῆς ἀλλοιώσεως <br class="lb"/>μόνον· τῆς γενέσεως μὲν ἥ τε χρεία δι’ ἣν γίνονται καὶ ἡ
							<br class="lb"/>δύναμις ὑφ’ ἧς καὶ τὰ ὄργανα δι’ ὧν διατείνονται, τῆς δ’ <br class="lb"/>ἀλλοιώσεως τὰ λοιπὰ
							πάντα τά τε προηγούμενα καλούμενα <br class="lb"/>καὶ τὰ τούτων ἔτι προκατάρχοντα. τριττὸν γὰρ δὴ
							τὸ γένος <br class="lb"/>τῶν αἰτίων οὐκ ἐν σφυγμοῖς μόνον, ἀλλὰ κᾀν τοῖς ἄλλοις <br class="lb"/>ἅπασιν, ἓν
							μὲν τὸ πρῶτόν τε καὶ κυριώτατον, ὃ δὴ καὶ 
<a class="pb" href="#pb2" id="pb2">[p. 2]</a>
 συνεκτικὸν καλοῦσιν, ἀπὸ τοῦ
							συνέχειν αὐτῶν τὴν οὐσίαν <br class="lb"/>ὠνομασμένον, ὅπερ, ὡς ἔμπροσθεν ἐῤῥέθη, γενέσεως
							αἴτιον. <br class="lb"/>τὰ δ’ ἄλλα δύο γένη τοῦ μὲν γίνεσθαι τοὺς σφυγμοὺς ἀναίτια, <br class="lb"/>τοῦ δὲ
							γεγενημένους τρέπειν αἴτια. πάχος γοῦν χυμῶν, <br class="lb"/>ἢ πλῆθος, ᾒ γλισχρότης, ἢ δριμύτης
							ποιεῖν μὲν οὐ δύνανται <br class="lb"/>σφυγμοὺς, ἀλλοιοῦν δὲ δύνανται. οὕτω δὲ καὶ ψυχρὸν
							λουτρὸν, <br class="lb"/>ἢ θερμὸν, καὶ χειμὼν καὶ θέρος καὶ ὅλως κρύος καὶ <br class="lb"/>θάλπος,
							ἀλλοιώσεως μὲν σφυγμῶν αἴτια, γεννήσεως δ’ οὐκ <br class="lb"/>ἔστι. ταυτὶ μὲν οὖν τὰ νῦν
							εἰρημένα προκαταρκτικὰ λέγεται, <br class="lb"/>τὰ δ’ ἔτι τούτων ἔμπροσθεν τὰ κατὰ τοὺς χυμοὺς
							<br class="lb"/>προηγούμενα. καθόλου γὰρ εἰπεῖν ὅσα μὲν ἔξωθεν ὄντα <br class="lb"/>τοῦ σώματος ἀλλοιοῖ τι
							τῶν κατ’ αὐτὸ προκαταρκτικὰ λέγεται, <br class="lb"/>προκατάρχοντά γε δὴ τῶν ἐν τῷ σώματι
							διαθέσεων. αὗται δὲ <br class="lb"/>αἱ διαθέσεις ὅταν τὰ συνεκτικὰ τρέπωσι, προηγούμεναι γίνονται
							<br class="lb"/>αὐτῶν αἰτίαι. φέρε <span class="milestone">168</span>γὰρ ὑπὸ προσπεσόντος ἔξωθεν
							<br class="lb"/>ψυχροῦ πυκνωθῆναι μὲν τὸ δέρμα, διὰ δὲ τὴν τούτου πύκνωσιν <br class="lb"/>ἐπισχεθῆναι τὴν
							κατὰ φύσιν διαπνοὴν, ἐπισχεθεῖσαν δ’ <br class="lb"/>ἀθροισθῆναι, κᾄπειθ’ οὕτως ἐξάψαι πυρετὸν,
							ἐφ’ ᾧ τὴν χρείαν 
<a class="pb" href="#pb3" id="pb3">[p. 3]</a>
 τῶν σφυγμῶν ἀλλοιωθῆναι, καὶ διὰ τοῦτο καὶ τοὺς σφυγμοὺς,
							<br class="lb"/>ἐνταῦθα προκαταρκτικὸν μὲν αἴτιον τὸ προσπεσὸν <br class="lb"/>ἔξωθεν ψυχρὸν, τὰ δ’ ἄλλα
							πάντα τὰ μέχρι τῆς χρείας τῶν <br class="lb"/>σφυγμῶν προηγούμενα. διὰ μέσων οὖν τῶν προηγουμένων
							<br class="lb"/>τὸ προκαταρκτικὸν αἴτιον, ἀλλοιῶσαν τὴν χρείαν τῶν σφυγμῶν <br class="lb"/>ἓν οὖσαν τῶν
							συνεκτικῶν αἰτίων, ἔτρεψεν οὕτω καὶ <br class="lb"/>αὐτοὺς τοὺς σφυγμούς. οὐ γὰρ ἐνδέχεται
							τραπῆναι μέν τινα <br class="lb"/>συνεκτικὴν αἰτίαν, ἄτρεπτον δὲ μεῖναι τὸ πρὸς αὐτῆς
							ἀποτελούμενον. <br class="lb"/>πρὶν δ’ ἐπί τι τῶν συνεκτικῶν διαδοθῆναι τὴν <br class="lb"/>ἀλλοίωσιν,
							ἀδύνατον τραπῆναι τοὺς σφυγμούς. διὸ καὶ κυριώτατα <br class="lb"/>καὶ μάλιστα καὶ πρῶτα ταῦτ’
							αἴτια τῶν σφυγμῶν, <br class="lb"/>τὰ δ’ ἄλλα πάντα διὰ ταῦτα. τῷ γὰρ τὴν ἔξωθεν γεγενημένην
							<br class="lb"/>ἀλλοίωσιν εἰς τὰ συνεκτικὰ διαδίδοσθαι σφυγμῶν <br class="lb"/>αἴτια λέγεται, κατά γε τὴν
							ἰδίαν τε οὐσίαν καὶ φύσιν <br class="lb"/>οὐδαμῶς τρέπειν αὐτοὺς δυνάμενα. χρὴ τοίνυν ὅστις
							βούλεται <br class="lb"/>τὴν περὶ τοὺς σφυγμοὺς τέχνην ἱκανὸς γενέσθαι γυμνάσασθαι <br class="lb"/>πολυειδῶς
							ἐν ἅπασι τοῖς γένεσι τῶν αἰτίων, ὥσθ’ <br class="lb"/>ἑνὸς οὑτινοσοῦν αὐτῷ προτεθέντος ἔχειν
							εἰπεῖν τὴν γενομένην <br class="lb"/>ἐν τοῖς σφυγμοῖς ἀλλοίωσιν. ἀρχὴ δὲ τῆς γυμνασίας
							<br class="lb"/>ἀρίστη τὰς συνεκτικὰς αἰτίας ἐπισκέπτεσθαι, καθότι γεννᾷν 
<a class="pb" href="#pb4" id="pb4">[p. 4]</a>
 ἑκάστη
							πέφυκε σφυγμόν. ᾧ γὰρ λόγῳ τῆς γενέσεως αὐτῶν <br class="lb"/>ἐξηγοῦνται, τούτῳ καὶ τῆς
							ἀλλοιώσεως. αἱ γὰρ κατὰ τὸ <br class="lb"/>ποσὸν καὶ ποιὸν ἐν ταῖς αἰτίαις διαφοραὶ τὰς κατὰ τὸ
							<br class="lb"/>ποσόν τε καὶ ποιὸν ἐν τοῖς <span class="milestone">85</span>σφυγμοῖς ἐργάζονται
							<br class="lb"/>διαφοράς. </p>
                  </section>
                  <section id="body-1-1-2" class="div textpart chapter level4">
                    <p class="p autofirst">Φαίνεται δὴ διὰ παντὸς ἡ καρδία μετὰ <br class="lb"/>πασῶν τῶν ἀρτηριῶν τὴν σφυγμικὴν καλουμένην
							κίνησιν, ἔστ’ <br class="lb"/>ἂν περιῇ τὸ ζῶον, κινουμένη, ἀποθανόντος δ’ οὔτε τῶν ἀρτηριῶν
							<br class="lb"/>οὐδεμίαν οὔτ’ αὐτὴν τὴν καρδίαν ἔστιν ἰδεῖν ἔτι σφύζουσαν. <br class="lb"/>ᾧ δῆλον ὡς ἦν τις
							αἰτία τέως ὑφ’ ἧς ἐκινοῦντο· <br class="lb"/>τίς δ’ αὕτη χαλεπὸν εὑρεῖν. ὁ μὲν γὰρ τὴν ἔμφυτον
							θερμασίαν, <br class="lb"/>ὁ δὲ τὸν τόνον, ὁ δὲ τὴν ἰδιότητα τῆς κράσεως, ὁ δὲ <br class="lb"/>τὴν ὅλην
							κατασκευὴν τῶν σωμάτων, ὁ δὲ τὸ πνεῦμα μόνον, <br class="lb"/>ὁ δέ τινα τούτων, ὁ δὲ καὶ πάνθ’
							ἅμα φησί. ἤδη δέ τινες <br class="lb"/>ἀσώματον εἰσηγήσαντο δύναμιν, οἰκείοις ὀργάνοις τῆς
							κινήσεως <br class="lb"/>τοῖς εἰρημένοις χρωμένην ἤτοι πᾶσιν ἤ τισιν ἤ τινι. <br class="lb"/>ταύτην οὖν τὴν
							αἰτίαν τὴν δημιουργοῦσαν τοὺς σφυγμοὺς, 
<a class="pb" href="#pb5" id="pb5">[p. 5]</a>
 ἥ τις ἂν ᾖ, κᾂν τὴν οὐσίαν αὐτῆς
							ἀγνοῶμεν, ἀπὸ τοῦ δύνασθαι <br class="lb"/>σφυγμοὺς ἐργάζεσθαι δύναμιν αὐτὴν ἐκαλέσαμεν, ὥσπερ,
							<br class="lb"/>οἶμαι, καὶ πᾶσαν ἑτέραν δύναμιν ἀπὸ τοῦ δύνασθαι ποιεῖν <br class="lb"/>ὅπερ ἂν δύνηται
							καλεῖν εἰθίσμεθα. τίνος γὰρ ἡ δύναμίς <br class="lb"/>ἐστι καὶ τὴν νόησιν αὐτῆς ἐν τῷ πρὸς τὶ
							κεκτήμεθα, καὶ <br class="lb"/>διὰ τοῦτο οὕτως αὐτὴν ὀνομάζομεν, ὅταν τὴν οὐσίαν ἀγνοοῦμεν.
							<br class="lb"/>ὅταν δὲ ῥώμην, ἢ ἀρετὴν δυνάμεως λέγομεν, ἢ αὖ πάλιν <br class="lb"/>ἀῤῥωστίαν τε καὶ
							κακίαν, ὡς πρὸς τὴν ἐνέργειαν ἀκούειν <br class="lb"/>χρὴ τούτων τῶν ὀνομάτων. ἡ γὰρ δραστική τε
							καὶ ποιητικὴ <br class="lb"/>καὶ δημιουργικὴ τῆς ἐνεργείας αἰτία ποτὲ μὲν βέλτιον ὡς <br class="lb"/>πρὸς
							ταύτην, ποτὲ δὲ χεῖρον διάκειται. καὶ διὰ τοῦτο νῦν <br class="lb"/>ἄμεινον, αὖθις δ’ εἰ τύχοι
							χεῖρον ἡ ἐνέργεια συντελεῖται. <br class="lb"/>τὸ μὲν οὖν βέλτιον ὡς πρὸς τοὖργον ἔχειν τὴν
							δύναμιν <br class="lb"/>ἀρετή τε καὶ ῥώμη, τὸ δὲ χεῖρον ἀῤῥωστία τε καὶ κακία. <br class="lb"/>περὶ μὲν δὴ
							τοὺς σφυγμοὺς ἐργαζομένης δυνάμεως ἀρκεῖ καὶ <br class="lb"/>ταῦτα διαγινώσκειν εἴς γε τὰ
							παρόντα. </p>
                  </section>
                  <section id="body-1-1-3" class="div textpart chapter level4">
                    <p class="p autofirst"><span class="milestone">169</span>Περὶ δὲ τῆς χρείας αὐτῶν ἀναμνησθῆναι <br class="lb"/>χρὴ τῶν
							ἐν ἑτέροις ἐπιδεδειγμένων, ὅτι φυλακῆς ἕνεκα ﻿
<a class="pb" href="#pb6" id="pb6">[p. 6]</a>
 τῆς καθ’ ὅλον τὸ σῶμα
							θερμασίας γεγόνασιν ἐμψύχοντές τε <br class="lb"/>ταύτην καὶ εἴ τι λιγνυῶδες ἐκ τῆς τῶν χυμῶν
							συγκαύσεως <br class="lb"/>ὑποτρέφοιτο, τοῦτ’ εὐθέως ἀποκρίνοντες. εἴρηται δ’ <br class="lb"/>ἐν ἐκείνοις ὡς
							καὶ τῇ γεννήσει τοῦ ψυχικοῦ πνεύματος <br class="lb"/>συντελοῦσι. </p>
                  </section>
                  <section id="body-1-1-4" class="div textpart chapter level4">
                    <p class="p autofirst">Λοιπὴ δὲ καὶ τρίτη σφυγμῶν γενέσεως αἰτία <br class="lb"/>συνεκτικὴ τὸ σῶμα τῶν ἀρτηριῶν ἐστιν
							αὐτό. πᾶσα γὰρ <br class="lb"/>δύναμις ἐνεργοῦσά τινος ἕνεκεν ὀργάνων ἐπιτηδείων δεῖται <br class="lb"/>πρὸς
							τοὖργον. ἦν δ’ ἐπιτήδειον ὄργανον πρὸς τὰ παρόντα <br class="lb"/>τὸ στεγανὸν μὲν τοῖς χιτῶσι,
							κοῖλον δ’ ἔνδοθεν, οἷόν περ τὸ <br class="lb"/>τῶν ἀρτηριῶν ἐστι. ὡς οὖν οἱ κατὰ τὰς πόλεις οὗτοι
							δημιουργοὶ, <br class="lb"/>σκυτοτόμοι τε καὶ χαλκεῖς καὶ γραφεῖς, δι’ ὀργάνων <br class="lb"/>τινῶν
							ἐπιτελοῦσι τὸ σφέτερον ἔργον, οὕτως ἡ τοὺς σφυγμοὺς <br class="lb"/>ἐργαζομένη δύναμις δι’
							ὀργάνων τῶν ἀρτηριῶν τὸ <br class="lb"/>ἑαυτῆς ἔργον, τὴν φυλακὴν τῆς ἐμφύτου θερμασίας,
							ἀποτελεῖ, <br class="lb"/>τοσόνδε μόνον τῶν ἄλλων διαφέρουσα δημιουργῶν ὅτι τοῖς <br class="lb"/>ὀργάνοις
							ἐνδέδεται καὶ δι’ ὅλων αὐτῶν ἅπασα διελήλυθεν, <br class="lb"/>οὐκ ἔξωθεν ἅπτεται καθάπερ
							ἐκεῖνοι. καὶ τοίνυν ἐπειδὰν <br class="lb"/>μὲν τὴν ψύχουσαν οὐσίαν ἕλκῃ, διαστέλλεται τὸ σῶμα
							τῶν 
<a class="pb" href="#pb7" id="pb7">[p. 7]</a>
 ἀρτηριῶν, ἐπειδὰν δὲ τὸ αἰθαλῶδες ἐκκρίνῃ, συστέλλεται.
							<br class="lb"/>πλεονεκτεῖ δὲ ποτὲ μὲν ἡ τοῦ διαστέλλεσθαι, ποτὲ δὲ ἡ τοῦ <br class="lb"/>συστέλλεσθαι
							χρεία, πάντως δ’ ἕπεται θατέρῳ μέρει τῆς κινήσεως <br class="lb"/>τὸ λοιπόν. κατὰ ταύτας δὲ τὰς
							αἰτίας τῶν σφυγμῶν <br class="lb"/>γινομένων ἀνάγκη πάσας τὰς τροπὰς αὐτῶν ἕπεσθαι <br class="lb"/>ταῖς τῶν
							αἰτίων ἀλλοιώσεσιν, ὥστε τὰς πρώτας μὲν καὶ <br class="lb"/>γενικωτάτας τοσαύτας εἶναι διαφορὰς
							σφυγμῶν ὅσαι περ καὶ <br class="lb"/>τῶν αἰτίων. τῆς μὲν δὴ δυνάμεως αἱ διαφοραὶ ῥώμη τε καὶ
							<br class="lb"/>ἀῤῥωστία ἐστὶ, τῆς δ’ ἐμφύτου θερμασίας ἐκπύρωσίς τε καὶ <br class="lb"/>κατάψυξις, τοῦ δὲ
							τῶν ἀρτηριῶν χιτῶνος σκληρότης τε καὶ <br class="lb"/>μαλακότης καὶ πρὸ τούτων ἁπάντων αἱ καθ’
							ἕκαστον γένος <br class="lb"/>τῶν εἰρημένων συμμετρίαι. ἀλλ’ αἱ μὲν συμμετρίαι τοὺς κατὰ
							<br class="lb"/>φύσιν ἐργάζονται σφυγμοὺς τοὺς μέσους τῶν ὑπερβαλλόντων, <br class="lb"/>αἱ δ’ ἀμετρίαι τοὺς
							παρὰ φύσιν. αἱ μὲν ἄλλαι σαφεῖς, <br class="lb"/>ἡ δὲ κατὰ τὴν εὐρωστίαν τῆς δυνάμεως ἔχει τι
							ζητήσεως <br class="lb"/>ἄξιον, ὃ προϊὼν ὁ λόγος διασκέψαιτο. ῥώμη μὲν οὖν δυνάμεως <br class="lb"/>σφοδρὸν
							ἐξ ἀνάγκης ἐργάζεται τὸν σφυγμὸν, ἀῤῥωστία <br class="lb"/>δ’ ἀμυδρὸν καὶ σκληρότης μὲν ὀργάνων
							σκληρὸν, μαλακότης 
<a class="pb" href="#pb8" id="pb8">[p. 8]</a>
 δὲ μαλακόν. οὐ μὴν ἐπί γε ταῖς αὐξήσεσιν ἢ ταῖς
							μειώσεσι <br class="lb"/>τῆς κατὰ φύσιν θερμασίας ἓν εἶδος σφυγμῶν ἐξ ἀνάγκης ἕπεται <br class="lb"/>ταὐτὸν
							ἀεί. οὔτε γὰρ ὁ ταχὺς, ὥς τισιν ἔδοξεν, οὔθ’ ὁ <br class="lb"/>μέγας οὔθ’ ὁ πυκνὸς ἐκπυρουμένης
							ἀεὶ γίνονται τῆς φύσεως <br class="lb"/>οὔθ’ ὁ βραδὺς ἢ μικρὸς ἢ ἀραιὸς σβεννυμένης, <br class="lb"/>ἀλλ’ οἱ
							περὶ τούτων ἀμφισβητοῦντες ὁμοίως ἁμαρτάνουσι <br class="lb"/>Ἀρχιγένει πρὸς Μάγνον διαφερομένῳ
							περὶ τάχους σφυγμοῦ, <br class="lb"/>ὡς οὐχ ὑπὸ ῥώμης μᾶλλον ἢ ἀῤῥωστίας γίνεται δυνάμεως.
							<br class="lb"/>οὐδετέρα μὲν γὰρ ἐξ ἀνάγκης ἕπεται, μᾶλλον μήν ἐστιν <br class="lb"/>οἰκεῖον τάχος μὲν ῥώμῃ
							τε δυνάμεως καὶ πλήθει θερμασίας <br class="lb"/>καὶ προσέτι μαλακότητι τῶν ὀργάνων, βραδύτης δὲ
							<br class="lb"/>τοῖς ἐναντίοις· ὡσαύτως δὲ καὶ μέγεθος μὲν ἰσχυρᾷ δυνάμει <br class="lb"/>καὶ πλήθει
							θερμασίας καὶ μαλακοῖς ὀργάνοις ἐστὶν οἰκεῖον, <br class="lb"/>μικρότης δὲ τοῖς ἐναντίοις·
								<span class="milestone">170</span>ὡσαύτως δὲ καὶ <br class="lb"/>πυκνότης οὐδενὶ μὲν τῶν
							εἰρημένων ἐξ ἀνάγκης ἕπεται, <br class="lb"/>μᾶλλον μήν ἐστιν οἰκεία δυνάμεως ἀῤῥωστίᾳ, πλήθει δὲ
							<br class="lb"/>θερμασίας, ὀργάνων δὲ σκληρότητι. καὶ ἀραιότης δὲ κατὰ <br class="lb"/>ταὐτὰ τοῖς ἐναντίοις
							οἰκεία μᾶλλον, οὐ μὴν ἐξ ἅπαντος 
<a class="pb" href="#pb9" id="pb9">[p. 9]</a>
 ἑπομένη. πειράσομαι δ’ ἀποδεῖξαι τῶν
							εἰρημένων ἕκαστον <br class="lb"/>ἀναλαβὼν τὸν λόγον ἐπ’ ἀρχήν. </p>
                  </section>
                  <section id="body-1-1-5" class="div textpart chapter level4">
                    <p class="p autofirst">Πλείονος θερμασίας ἠθροισμένης ἐν τῷ σώματι <br class="lb"/>μείζονος μὲν χρῄζειν ἀνάγκη τὸ ζῶον
							τῆς ἀναπνοῆς, <br class="lb"/>μειζόνων δὲ καὶ σφυγμῶν, ᾧ δὲ λόγῳ μειζόνων, τούτῳ καὶ
							<br class="lb"/>θαττόνων τε καὶ πυκνοτέρων· ὡς γὰρ οἱ διψῶντες οὐ τὸ <br class="lb"/>πολὺ μόνον, ἀλλὰ καὶ
							ταχέως καὶ πυκνῶς προσφέρονται τὸ <br class="lb"/>πόμα, οὕτως καὶ οἱ τῆς ἐμψυχούσης οὐσίας
							δεόμενοι πολλήν <br class="lb"/>θ’ ἅμα ταύτην καὶ ταχέως καὶ πυκνῶς ἐπισπῶνται· καὶ τοῦτο <br class="lb"/>δὴ
							οὖν ἔφαμεν οἰκείους εἶναι σφυγμοὺς πλήθει θερμασίας, <br class="lb"/>τόν τε μέγαν καὶ τὸν ταχὺν
							καὶ τὸν πυκνὸν, οὐ μὴν δ’ ἐξ <br class="lb"/>ἀνάγκης γ’ ἑπομένους αὐτῇ. χρῄζει γὰρ, ἵνα τοιοῦτοι
							γενηθῶσι, <br class="lb"/>δυνάμεως μὲν ἐῤῥωμένης, ὀργάνων δὲ μαλακῶν· εἰ <br class="lb"/>γὰρ ἀσθενὴς ἡ
							δύναμις ἢ σκληρὸν ᾖ τὸ ὄργανον, οὔτε μεγάλους <br class="lb"/>αὐτοὺς οὔτε ταχεῖς ἐνδέχεται
							γενέσθαι, τοῦ μὲν ὀργάνου <br class="lb"/>διὰ σκληρότητα δυσπειθοῦς γινομένου τῇ κινούσῃ δυνάμει,
							<br class="lb"/>τῆς δυνάμεως δ’ αὐτῆς δι’ ἀῤῥωστίαν ἀδυνατούσης ἐξαίρειν <br class="lb"/>τὰς ἀρτηρίας εἰς
							ὅσον προσήκει. χρὴ τοίνυν συνεργεῖν ἀλλήλοις <br class="lb"/>τὰ τρία γένη τῶν αἰτίων, ἵν’ ὁ
							σφυγμὸς ταχὺς ἢ μέγας 
<a class="pb" href="#pb10" id="pb10">[p. 10]</a>
 ἀποτελεσθῇ, τὴν μὲν χρείαν τῆς γενέσεως αὐτῶν
							ἐπείγουσαν, <br class="lb"/>τὴν δὲ δύναμιν εὐεκτοῦσαν, τῶν δ’ ἀρτηριῶν τοὺς χιτῶνας
							<br class="lb"/>μαλακοὺς, ἢ πάντως γε μὴ σκληροὺς ὄντας. ὡς γὰρ καὶ <br class="lb"/>ὠθεῖν ἢ μέγα προβαίνειν
							οὔθ’ οἱ πάνυ γέροντες οὔθ’ οἱ <br class="lb"/>μικροὶ παῖδες δύνανται, κᾂν ἔτι μάλιστα χρῄζωσιν
							ἠπειγμένης <br class="lb"/>κινήσεως, οὕτως οὐδ’ ἡ ἄῤῥωστος δύναμις οὔτε ταχέως <br class="lb"/>οὔτ’ εἰς μέγα
							τὰς ἀρτηρίας ἐξαίρειν δύναται, κᾂν δέηται. <br class="lb"/>ὥσπερ δὲ πάλιν ἡ μὲν μαλακὴ κύστις
							ἑτοίμως εἰς πολὺ <br class="lb"/>διαστέλλεται, ἡ σκληρὰ δὲ οὐδ’ εἰ πάνυ σφόδρα βιάζοιο, οὕτω
							<br class="lb"/>καὶ τῶν ἀρτηριῶν ὁ χιτὼν ὁ μὲν μαλακὸς ῥᾳδίως ἐπὶ πλέον <br class="lb"/>ἐξαίρεται, κᾂν
							ἄῤῥωστος ἡ δύναμις ᾖ, ὁ δὲ σκληρὸς ἀντιτείνεταί <br class="lb"/>τε καὶ ἀντιβαίνει τῇ κινούσῃ
							δυνάμει, κᾂν σφοδρότατα <br class="lb"/>περὶ αὐτὸν ἐνεργοῦσα τύχῃ. μέθοδος δὲ καὶ κατὰ τούτων
								<br class="lb"/>ἁπάν<span class="milestone">86</span>των μία, τῆς ἐξεταζομένης αἰτίας μόνης
							ὑπαλλαττομένης, <br class="lb"/>τῶν δ’ ἄλλων ἐν ταὐτῷ μενουσῶν, τὴν διάκρισιν <br class="lb"/>ποιεῖσθαι τῆς
							ἀλλοιώσεως τῶν σφυγμῶν. εἰ γὰρ ἅμα πολλῶν <br class="lb"/>ὑπηλλαγμένων ἐπισκέπτοιο, πρῶτον μὲν
							ἄδηλον, ἢ διὰ τὸ <br class="lb"/>πασῶν ὁμοῦ συνιουσῶν ἀθρόον κεφάλαιον ἡ τροπὴ γέγονεν, ﻿
<a class="pb" href="#pb11" id="pb11">[p. 11]</a>
 ἢ διά τινα μίαν ἐξ αὐτῶν. ἔπειτα δ’ εἰ καὶ συγχωρηθείη διὰ <br class="lb"/>μίαν, ἥ τίς
							ἐστιν αὕτη μία ἐξ αὐτῶν οὐδέπω δῆλον. ἂν γοῦν <br class="lb"/>αὐξηθῇ μὲν ἡ θερμασία μόνη,
							φυλάττοιντο δὲ ἥ τε δύναμις <br class="lb"/>καὶ οἱ χιτῶνες τῶν ἀρτηριῶν ἄτρεπτοι, μείζους τε καὶ
							θάττους <br class="lb"/>ἐξ ἀνάγκης οἱ σφυγμοὶ γενήσονται καὶ συναυξηθήσονταί <br class="lb"/>γε τῷ πλήθει
							τῆς θερμασίας ἄχρι περ ἂν ἐπὶ τὴν μεγίστην ἀφίκωνται <br class="lb"/>διαστολήν. τάχιστοι δὲ οὐδὲ
							νῦν οὐδέ ποτε φανοῦνται <br class="lb"/>πρὶν τὴν θερμασίαν ὑπὲρ τὴν μεγίστην αὐξηθῆναι διαστολήν.
							<br class="lb"/>τότε δ’ ὑπὲρ τὴν μεγίστην αὔξεται διαστολὴν, ὅταν ἐνδεῶς ὑπ’ <br class="lb"/>αὐτῆς
							ἀναψύχηται. τὸ τοίνυν λεῖπον ἐπανισοῖ τηνικαῦτα <br class="lb"/>τῷ τάχει τῆς κινήσεως, καὶ οὕτως
							οἱ σφυγμοὶ τάχιστοι γίνονται. <br class="lb"/>ἀρκεῖ δ’ οὐδὲ ταῦτα τῇ μεγάλως ἐκπυρωθείσῃ, ἀλλ’ ὃν
							<br class="lb"/>ἡσύχασε πρότερον χρόνον μεταξὺ τῶν κινήσεων, ἤδη καὶ τοῦτον <br class="lb"/>συντέμνει.
							πολλάκις δ’ οὕτως βραχὺν ἀπέφηνεν, ὡς <br class="lb"/>συνεχεῖς ἀλλήλαις δοκεῖν εἶναι τὰς
							κινήσεις, <span class="milestone">171</span>μηδαμῆ σχιζομένας <br class="lb"/>ἡσυχίᾳ· τοῦτο δ’,
							ὅταν ἐσχάτως ἐκκαυθῇ, γίνεται. <br class="lb"/>τριῶν γὰρ ὄντων τρόπων ἐπικουρίας ἐν ἁπάσαις
							ὑπερβολαῖς <br class="lb"/>πᾶσιν ὁμοῦ χρῆται. καὶ γὰρ πλείστης ἀπολαύει τῆς ἐμψυχούσης <br class="lb"/>αὐτὴν
							οὐσίας καὶ τάχιστα καὶ συνεχέστατα. τούτων 
<a class="pb" href="#pb12" id="pb12">[p. 12]</a>
 δὲ τὸ μὲν πρῶτον μεγίστους
							ποιεῖ τοὺς σφυγμοὺς, τὸ δὲ δεύτερον <br class="lb"/>ταχίστους, τὸ δὲ τρίτον πυκνοτάτους. οὔτε
							γὰρ, ὅταν <br class="lb"/>ἱκανῶς ἀναψύχηται τῷ μεγέθει τῆς διαστολῆς, κατεπείγει τὸ <br class="lb"/>τάχος,
							οὔθ’ ὅταν αὐτάρκως ὑπ’ ἀμφοῖν ὠφελῆται, τὴν κυκνότητα. <br class="lb"/>θατέρου δ’ αὐτῶν ἀεὶ τὸ
							λεῖπον ἐπανισοῖ θατέρῳ, <br class="lb"/>τοῦ μὲν μεγέθους τῷ τάχει, τοῦ δὲ τάχους τῇ πυκνότητι.
							<br class="lb"/>καθόλου γὰρ φάναι πυκνότητος σφυγμῶν αἰτία μία τὸ τῆς <br class="lb"/>προτέρας ἐνεργείας
							ἐνδεὲς, γίνεται δὲ τοῦτο καὶ δι’ ἄλλας <br class="lb"/>μὲν αἰτίας, ἃς ἑξῆς ἐροῦμεν, ἀτὰρ οὖν καὶ
							διὰ πλῆθος θερμασίας, <br class="lb"/>ὡς νῦν ἀποδέδεικται. καὶ σχεδὸν ἤδη πέρας ἔχει τὸ
							<br class="lb"/>προκείμενον. ἐδείχθη γὰρ ὡς οὐκ ἐξ ἀνάγκης ἕπεται πλήθει <br class="lb"/>θερμασίας μέγας καὶ
							ταχὺς καὶ πυκνὸς σφυγμὸς οὐδεὶς, οἰκεῖοι <br class="lb"/>δ’ εἰσὶν αὐτῇ μάλιστα μὲν ὁ μέγας καὶ
							ταχὺς, ἤδη δέ <br class="lb"/>ποτε καὶ ὁ πυκνὸς κατά τι συμβεβηκός. </p>
                  </section>
                  <section id="body-1-1-6" class="div textpart chapter level4">
                    <p class="p autofirst">Εἴη δ’ ἂν, οἶμαι, δῆλον, ἤδη καὶ περὶ τῶν <br class="lb"/>ἐν ταῖς ἐνδείαις τῆς ἐμφύτου θερμασίας
							ἑπομένων σφυγμῶν. <br class="lb"/>καὶ γὰρ καὶ ταύταις ἐξ ἀνάγκης μὲν οὐδεὶς ἕπεται, οἰκεῖοι
							<br class="lb"/>δ’ εἰσὶν μάλιστα μὲν ὅ τε μικρὸς καὶ βραδὺς, ἤδη δὲ καὶ 
<a class="pb" href="#pb13" id="pb13">[p. 13]</a>
 ὁ ἀραιός.
							ὥσπερ γὰρ οὔτε πολλῆς οὔτε ταχείας τῆς ἐμψύξεως <br class="lb"/>ἡ φθάνουσα κατεψύχθαι δεῖται
							φύσις, οὕτως οὐδὲ δι’ ὀλίγου. <br class="lb"/>ταὐτὸν δ’ ἐστὶ τὸ μὲν δι’ ὀλίγου τῷ πυκνῷ, τὸ δὲ
							διὰ μακροῦ <br class="lb"/>τῷ ἀραιῷ. </p>
                  </section>
                  <section id="body-1-1-7" class="div textpart chapter level4">
                    <p class="p autofirst">Ἐπεὶ δὲ καὶ περὶ τούτων αὐτάρκως εἴρηται, <br class="lb"/>τὸ ἀναβληθὲν ὀλίγῳ πρότερον ἐφ’ ὅσον
							εἰς τὰ παρόντα χρήσιμόν <br class="lb"/>ἐστι διασκεψάμενοι τὸ συνεχὲς τοῦ λόγου περαίνωμεν.
							<br class="lb"/>τοῦ μὲν γὰρ μεγάλου τε καὶ μικροῦ σφυγμοῦ μέσος τίς ἐστιν <br class="lb"/>ὁ κατὰ φύσιν τε
							καὶ σύμμετρος, ᾧ παραβάλλοντές τε καὶ <br class="lb"/>παραμετροῦντες τοὺς ἄλλους ἅπαντας, ὅσοι
							μὲν ἂν μείζους <br class="lb"/>ὦσιν αὐτοῦ, τούτους μὲν μεγάλους ὀνομάζομεν, τοὺς δ’ <br class="lb"/>ἐλάττους
							μικρούς. κατὰ ταὐτὰ δὲ καὶ τοῦ ταχέος τε καὶ <br class="lb"/>βραδέος ὁ μέσος τε καὶ σύμμετρος ὁ
							κατὰ φύσιν ἔχων ἐστὶν, <br class="lb"/>καὶ τοῦ πυκνοῦ δὲ καὶ τοῦ ἀραιοῦ καὶ προσέτι σκληροῦ καὶ
							<br class="lb"/>μαλακοῦ κατὰ τὸν αὐτὸν λόγον οἱ μέσοι κατὰ φύσιν. οὐ <br class="lb"/>μὴν ἀμυδροῦ τε καὶ
							σφοδροῦ μέσος ὁ κατὰ φύσιν εἶναι δοκεῖ. <br class="lb"/>ἐῤῥωμένης γὰρ ἔργον δυνάμεως ὁ σφοδρὸς
							σφυγμὸς, ὥσπερ οὖν <br class="lb"/>καὶ ὁ ἀμυδρὸς ἀῤῥώστου. τὸ δ’ ἐῤῥῶσθαι ταύτην οὐ παρὰ
							<br class="lb"/>φύσιν δήπουθεν, ἀλλὰ τοῦτο μὲν ἀρετή τε καὶ κατὰ φύσιν, 
<a class="pb" href="#pb14" id="pb14">[p. 14]</a>
 ἡ δ’
							ἀῤῥωστία τῆς δυνάμεως κακία τε καὶ παρὰ φύσιν. ὅσον <br class="lb"/>δ’ ἐν τῷ μεταξὺ ῥώμης τε καὶ
							ἀῤῥωστίας, ὁδός ἐστιν ἀπὸ <br class="lb"/>θατέρου πρὸς θάτερον ἐν μεθορίῳ που τεταγμένον ἀμφοῖν,
							<br class="lb"/>τοσούτῳ μὲν βέλτιον ἀῤῥωστίας, ὅσῳ χεῖρον εὐρωστίας, τοσούτῳ <br class="lb"/>δ’ αὖ πάλιν
							εὐρωστίας χεῖρον, ὅσῳ βέλτιον ἀῤῥωστίας. <br class="lb"/>οὔκουν ἐνταῦθά φασι χρῆναι τὸ κατὰ φύσιν
							ζητεῖν, <br class="lb"/>ἀλλ’ ἐν τῷ ἄκρῳ τε καὶ εὐρώστῳ, τούτου δ’ ἔγγονον ὑπάρχειν <br class="lb"/>τὸν
							σφοδρὸν σφυγμόν. εἰσὶ δ’ οἳ τοῦτο μὲν ἀληθὲς εἶναι <br class="lb"/>συγχωροῦσιν, <span class="milestone">172</span>ἀμφισβητοῦσι δὲ πρὸς τὸ καθόλου καὶ <br class="lb"/>φάσκουσι τὸν κατὰ
							φύσιν σφυγμὸν τὸν ἐν τούτῳ μὲν τῷ <br class="lb"/>γένει γίνεσθαι καὶ αὐτὸν ὑπὸ τῆς ἄκρας τε καὶ
							ἀρίστης <br class="lb"/>ἕξεως, ὥσπερ οὖν κᾀν τοῖς ἄλλοις ἅπασι γένεσιν, οὐ μὴν <br class="lb"/>ἄκρον γε καὶ
							ἔσχατον ὑπάρχειν, ἀλλ’ εἶναί τινα τῶν οὐ κατὰ <br class="lb"/>φύσιν ἕτερον τούτου σφοδρότερον.
							ἴδιον γάρ τι συμβεβηκέναι <br class="lb"/>τούτῳ τῷ γένει τῶν σφυγμῶν παρὰ τἄλλα πάντα φασὶ,
							<br class="lb"/>διὸ καὶ τὴν ἀπορίαν τε καὶ τὰ σφάλματα τοῖς μὴ δυναμένοις <br class="lb"/>αὐτὸ συνιδεῖν
							ἀπηντηκέναι. γίνεσθαι μὲν γὰρ εὐρωστούσης <br class="lb"/>τῆς δυνάμεως τὸν σφοδρὸν σφυγμὸν, εἶναι
							μέντοι τι καὶ τούτου 
<a class="pb" href="#pb15" id="pb15">[p. 15]</a>
 μέτρον τῆς σφοδρότητος, οὗ προσωτέρω χωρῶν ἐξίσταται
							<br class="lb"/>τοῦ κατὰ φύσιν. ἐν γοῦν τοῖς θυμοῖς, φασὶ, καὶ πολλάκις <br class="lb"/>ἐν τοῖς γυμνασίοις
							καὶ ταῖς οἰνοποσίαις εὑρίσκεσθαι σφοδρότερον <br class="lb"/>τοῦ κατὰ φύσιν κινουμένας τὰς
							ἀρτηρίας, ὁμολογεῖσθαι <br class="lb"/>δὲ πρὸς ἁπάντων τὸν ὡς ἀκριβῶς κατὰ φύσιν ἔχοντα
							<br class="lb"/>σφυγμὸν ἐπὶ ζώου θεωρητέον, ἐν ἠρεμίᾳ καθεστηκότος ἁπασῶν <br class="lb"/>τῶν μεγάλων τε καὶ
							ἰσχυρῶν ἀλλοιώσεων. ἰσχυρὰ δὲ ἀλλοίωσις <br class="lb"/>ἡ ἐκ θυμοῦ καὶ γυμνασίου καὶ οἴνου, οὐκ
							οὖν τοῦτον <br class="lb"/>εἶναι τὸν κατὰ φύσιν, ἀλλ’ ὡς ἂν ἐῤῥωμένης τε ἅμα τῆς φύσεως <br class="lb"/>καὶ
							πρὸς μηδενὸς τῶν ἔξωθεν αἰτίων βιαίως ταραττομένης <br class="lb"/>γίνεται. οὕτως δὲ πὼς μὲν
							εἶναι μέσον, πὼς δὲ οὖκ <br class="lb"/>εἶναι τὸν κατὰ φύσιν ἐν τούτῳ τῷ γένει σφυγμόν. καθόσον
							<br class="lb"/>μὲν γὰρ αὐτοῦ εἰσί τινες ἕτεροι σφοδρότεροι σφυγμοὶ, καὶ νὴ <br class="lb"/>Δία ἕτεροί γ’
							ἧττον σφοδροὶ, κατὰ τοσοῦτον μὲν εἶναι μέσον, <br class="lb"/>καθόσον δὲ τριῶν οὐσῶν διαφορῶν ἐν
							τούτῳ τῷ γένει, σφοδρότητός <br class="lb"/>τε καὶ ἀμυδρότητος καὶ τῆς ἀμφοῖν μεσότητος, <br class="lb"/>οὐκ
							ἐκ τῆς μεσότητός ἐστιν, ἀλλὰ ἐκ μιᾶς τῶν ἀκροτάτων, <br class="lb"/>κατὰ τοσοῦτον οὐκ ἔτι εἶναι
							μέσον. ὅλον οὖν τὸ λοιπὸν οἶμαι ﻿
<a class="pb" href="#pb16" id="pb16">[p. 16]</a>
 περὶ αὐτοῦ καλῶς ἂν ἅμα καὶ ἀληθῶς
							ῥηθῆναι τὸν κατὰ <br class="lb"/>φύσιν ἐν τούτῳ τῷ γένει σφυγμὸν μέσον ἐν θατέρῳ τῶν <br class="lb"/>ἄκρων
							εὑρίσκεσθαι διαφορῶν. εἰσὶ δ’ οἳ καὶ πρὸς τοῦτ’ ἀντιλέγουσιν, <br class="lb"/>οὐ γίνεσθαι
							σφοδροὺς ἐν τοῖς εἰρημένοις καιροῖς <br class="lb"/>τοὺς σφυγμοὺς, ἀλλὰ φαίνεσθαι φάσκοντες,
							ἐξαπατᾶσθαι δὲ <br class="lb"/>τοὺς ἀμελέστερον ἁπτομένους ὑπὸ τοῦ προσγινομένου τάχους
							<br class="lb"/>αὐτοῖς καὶ μεγέθους, ἔστι δ’ ὅτε καὶ ὕψους, ὥσπερ ἐν τοῖς <br class="lb"/>θυμοῖς· δῆλον δὲ
							ὡς τῆς τοιαύτης διαφωνίας ἡ κρίσις εἰς <br class="lb"/>τὴν διάγνωσιν ἀναφέρεται. τίς οὖν ἡ ἀληθὴς
							διάγνωσις; χρὴ <br class="lb"/>γὰρ ἀποφήνασθαι τὸ φαινόμενον ἡμῖν. ἐπὶ μὲν ταῖς τῶν <br class="lb"/>οἴνων
							πόσησι, ταῖς γοῦν μετρίαις, οἱ σφυγμοὶ σαφῶς <br class="lb"/>ὥσπερ μείζους καὶ θάττους, οὕτω καὶ
							σφοδρότεροι γίνονται, <br class="lb"/>ἐπὶ μέντοι τοῖς θυμοῖς τε καὶ τοῖς μετρίοις γυμνασίοις
							<br class="lb"/>οὐκ ἔθ’ ὁμοίως σαφῶς, ἀλλ’ εἰ ἄρα καὶ προσγίνεταί τι <br class="lb"/>σφοδρότητος αὐτοῖς,
							ὀλίγον τοῦτο καὶ δυσδιάγνωστόν ἐστιν. <br class="lb"/>ὅπως δ’ ἂν ἔχοι τὸ ἀληθὲς, οὐδὲν
								κω<span class="milestone">87</span>λυόμεθα περαίνειν <br class="lb"/>τὸ προκείμενον, αὐτὸ
							τοῦτο μόνον ζητοῦντες, εἰ μέγεθος καὶ <br class="lb"/>τάχος σφυγμῶν οἰκεῖα δυνάμεως ἐῤῥωμένης,
							ὅπερ εἶναι φαίνεται 
<a class="pb" href="#pb17" id="pb17">[p. 17]</a>
 τοῖς μὴ παρέργως σκοπουμένοις ἐξ αὐτῆς τῶν πραγμάτων
							<br class="lb"/>τῆς φύσεως. ὡμολογημένου γὰρ τοῦ διαστέλλεσθαι τὰς ἀρτηρίας <br class="lb"/>ὑπὸ δυνάμεως
							εὔλογον ἐπὶ πλέον ἐξαίρειν μὲν αὐτὰς τὴν <br class="lb"/>ἰσχυρὰν, ἐπ’ ὀλίγον δὲ τὴν ἀσθενῆ, καὶ
							θᾶττον μὲν τὴν ἰσχυρὰν, <br class="lb"/>βραδύτερον δὲ τὴν ἀσθενῆ, ὥσπερ οὖν ἐφ’ ἡμῶν αὐτῶν
							<br class="lb"/>ἔχει βαδιζόντων τε καὶ θεόντων καὶ ἐρεσσόντων καὶ σκαπτόντων <br class="lb"/>καὶ ὁτιοῦν ἄλλο
							δρώντων. ὁ γὰρ ἰσχυρότερος ἐν <br class="lb"/>τούτοις οὐ μείζονα μόνον, ἀλλὰ καὶ θάττονα τὴν
							ἐνέργειαν <br class="lb"/>ἐπιδείκνυται, τῶν γ’ ἄλλων ὡσαύτως ἀμφοτέροις ἐχόντων. <br class="lb"/>εἰ γὰρ ὁ
							μὲν ἀσθενέστερος ἐπείγοιτο πρὸς τῆς χρείας ἐς τὴν <br class="lb"/>ἐνέργειαν, ὁ δ’ ἰσχυρότερος
							ἤτοι μηδὲν αὐτῆς ὅλως ἢ ὡς <br class="lb"/>ἐλαχίστης δέοιτο, θᾶττον ἂν οὕτως ὁ ἀσθενέστερος
							ἐνεργήσειεν. <br class="lb"/>
							<span class="milestone">173</span>ἀλλ’ οὐ χρὴ κατὰ τοῦτον τὸν τρόπον παραβάλλειν,
							<br class="lb"/>ἀλλ’ ὡς καὶ πρόσθεν ἐῤῥέθη, τῶν μὲν ἄλλων ἁπάντων ὁμοίως <br class="lb"/>ἀμφοῖν ὑπαρχόντων,
							καθ’ ἓν δ’ ὁτιοῦν μόνον ὅπερ ἂν ἑκάστοτε <br class="lb"/>τύχῃ ζητούμενον τῆς ὑπαλλαγῆς γενομένης·
							οἷον εἰ <br class="lb"/>καὶ λῃστῶν ἐπιόντων φεύγειν δεήσειεν, οὐκ ἴσα δήπουθεν <br class="lb"/>διαβαίνοντες.
							οὐδ’ ἐν ὁμοίῳ τῷ τάχει δραμοῦνται νεανίσκος <br class="lb"/>ἰσχυρὸς καὶ γέρων ἀσθενής. εἰ μέντοι
							παραβάλλεις κίνησιν 
<a class="pb" href="#pb18" id="pb18">[p. 18]</a>
 γέροντος ἔφοδον λῃστῶν δεδιότος νεανίσκου κινήσει
							ῥᾳθύμως <br class="lb"/>ἐν ἄστει βαδίζοντος, ὠκυτέρα τε καὶ μείζων οὕτως ἡ τοῦ <br class="lb"/>γέροντος
							φανεῖταί σοι, οὐχ ὅτι δύναται θᾶττον κινεῖσθαι τοῦ <br class="lb"/>νέου καὶ μᾶλλον τὰ κῶλα
							μεταφέρειν, ἀλλ’ ὅτι δεῖται κινήσεως <br class="lb"/>ἠπειγμένης διὰ τὸν φόβον, ὑφ’ οὗ
							καταναγκαζόμενος <br class="lb"/>ἁπάσῃ χρῆται πρὸς τοὖργον τῇ δυνάμει. τῷ νεανίσκῳ δὲ τὰ <br class="lb"/>μὲν
							τῆς δυνάμεως ῥωμαλεώτερα, ἀλλ’ οὐδὲν αὐτῆς δεῖται <br class="lb"/>πρὸς τὴν ἐνέργειαν, ὡς εἴ γε
							δεηθείη παραπλησίως τῷ γέροντι, <br class="lb"/>τοσούτῳ θᾶττόν τε καὶ μᾶλλον ἐνεργήσει ὅσῳ καὶ τὰ
							<br class="lb"/>τῆς δυνάμεως αὐτῷ βελτίω. ἄξιον οὖν ἐνταῦθα μέμψασθαι <br class="lb"/>καὶ Ἀρχιγένει καὶ
							Μάγνῳ καὶ πολύ γε μειζόνως τῷ Ἀρχιγένει. <br class="lb"/>ὁ μὲν γὰρ εἰ καὶ μὴ πᾶν τὸ ἀληθὲς, ἀλλὰ
							μέρος <br class="lb"/>τι καλῶς κατεῖδεν, ὁ δ’ Ἀργιγένης δέον τὸ λεῖπον <br class="lb"/>προσθεῖναι καὶ τὸ
							καλῶς ηὑρημένον ἀνατρέπειν πειρᾶται, <br class="lb"/>γράφων ὡδί· δίκαιον γὰρ αὐτὴν παραθέσθαι τὴν
							λέξιν· ἐπὶ <br class="lb"/>μὲν οὖν τῶν ἀρτιγενῶν μικρὸς παντελῶς ὁ σφυγμός ἐστι καὶ <br class="lb"/>οὐ
							σφοδρὸς, καὶ πυκνὸς ἄγαν καὶ ταχύς. Μάγνος δὲ οὐκ <br class="lb"/>εἶναι ταχὺν αὐτόν φησι, δι’
							ὅλου συστῆσαι βουλόμενος τὸ 
<a class="pb" href="#pb19" id="pb19">[p. 19]</a>
 μὴ οἰκεῖον ἀσθενείᾳ τὸν ταχὺν σφυγμὸν εἶναι,
							ἀλλὰ τὸν πυκνόν. <br class="lb"/>ἔστι γὰρ καὶ τὰ τηλικαῦτα ἀσθενῆ καὶ μικρὸν ὁ Ἀρχιγένης
							<br class="lb"/>προελθὼν, ἐμοὶ μὲν οὐ κατὰ τὴν ἰσχὺν, φησὶ, τὸ <br class="lb"/>τάχος δοκεῖ κεῖσθαι, ὅταν
							εὕρω ἐπὶ χολερικῶν καὶ ἐπὶ καρδιακῶν <br class="lb"/>συνῃρημένην τὴν κίνησιν τῶν ἀρτηριῶν. ἡ μὲν
							οὖν <br class="lb"/>λέξις ἡ τοῦ Ἀρχιγένους τοιάδε, πιθανὴ πάνυ καὶ παρακρούσασθαι <br class="lb"/>ῥᾳδίως
							δυναμένη τὸν ἀκροατὴν, ὡς ἂν ἐξ ὧν οἱ πολλοὶ <br class="lb"/>τῶν ἰατρῶν ἐπιδιδόασι λημμάτων
							συλλογιζομένη. πάντες <br class="lb"/>γὰρ ὀλίγου δεῖν ὁμολογοῦσι τὸν ἐπὶ τῶν χολερικῶν τε καὶ
							<br class="lb"/>καρδιακῶν σφυγμὸν ταχὺν ὑπάρχειν. ὑφ’ ἡμῶν δ’ ἱκανῶς ἐν <br class="lb"/>τῷ πρώτῳ περὶ τῆς
							διαγνώσεως τῶν σφυγμῶν εἴρηται περὶ <br class="lb"/>τάχους τε καὶ βραδύτητος, ἕτερον μὲν
							δεικνύντων τὸν ταχὺν, <br class="lb"/>ἕτερον δὲ τὸν ὀλιγοχρόνιον σφυγμόν· ὡσαύτως δὲ <br class="lb"/>καὶ
							περὶ τῆς βραδύτητος, ἕτερον μὲν τὸν βραδὺν, ἕτερον <br class="lb"/>δὲ τὸν πολυχρόνιον. οὔκουν ἔτι
							περὶ τῶν αὐτῶν ἐνταῦθα <br class="lb"/>λέγειν προσῆκεν, ἀλλὰ τοῦ συμπεράσματος μόνου
							μνημονεύσαντας <br class="lb"/>ὡς ἐν τοῖς προειρημένοις πάθεσιν οἱ σφυγμοὶ <br class="lb"/>βραχυχρόνιοι μέν
							εἰσιν, οὐ μὴν καὶ ταχεῖς, οὕτως <br class="lb"/>ἐπὶ τὸ προκείμενον ἐπανιέναι. περανθήσεται γὰρ
							οὐδὲν ἔτι 
<a class="pb" href="#pb20" id="pb20">[p. 20]</a>
 τῷ Ἀρχιγένει, μὴ συγχωρηθέντων τῶν ἐν τοῖς χολερικοῖς καὶ
							<br class="lb"/>καρδιακοῖς πάθεσι σφυγμῶν ταχέων ὑπάρχειν. καίτοι κᾂν ἓν <br class="lb"/>τοῦτο συνεχωρεῖτο,
							σημεῖον μὲν ἀσφαλὲς οὐκ ἐγίνετο ῥώμης <br class="lb"/>δυνάμεως τὸ τάχος, οἰκεῖον δ’ αὐτῆς
							ὑπάρχειν οὐκ ἐκωλύετο, <br class="lb"/>διωρισμένου γε ἤδη σαφῶς πρὸς ἡμῶν ὡς τινὲς μὲν ἐξ ἀνάγκης
							<br class="lb"/>ἕπονται σφυγμοὶ ταῖς συνεκτικαῖς αἰτίαις, τινὲς δ’ οἰκεῖοι <br class="lb"/>μέν εἰσιν αὐταῖς,
							οὐ μὴν ἀναγκαίως ἀκολουθοῦσι. ὧν μὲν <br class="lb"/>γὰρ σφυγμῶν μιᾶς αἰτίας ἡ γένεσις χρῄζει,
							ταύτῃ διὰ παντὸς <br class="lb"/>ἀκολουθήσουσιν οὗτοι. καὶ σημεῖον γὰρ ἄκρον ἔσονται τῆς
							<br class="lb"/>αἰτίας ὁ σφοδρὸς μὲν τῆς ἐῤῥωμένης δυνάμεως, ὁ δ’ ἀμυδρὸς <br class="lb"/>τῆς ἀῤῥώστου, ὧν
							δ’ εἰ μὴ πλείους συνέλθοιεν αἰτίαι, <br class="lb"/>οὐχ οἷόν τε τὴν γένεσιν συστῆναι, τούτους
							οἰκείους μὲν εἶναι <br class="lb"/>ταῖς αἰτίαις ἐροῦμεν, οὐ μὴν καὶ δηλοῦν τινα ἐξ ἀνάγκης αὐτῶν
							<br class="lb"/>μίαν. ὡσαύτως δ’ εἰ καὶ πρὸς μιᾶς αἰτίας γίγνοιτό ποτε <br class="lb"/>σφυγμὸς, <span class="milestone">174</span>ἀλλὰ μὴ τῆς αὐτῆς διὰ παντὸς, οἰκεῖος μὲν <br class="lb"/>ἔσται πάσαις
							ταῖς ποιούσαις αἰτίαις, οὐ μὴν δηλώσει γε βεβαίως <br class="lb"/>αὐτῶν οὐδεμίαν. οὐδὲ γὰρ εἰ
							τάχος σφυγμῶν, ἐξ <br class="lb"/>ἀνάγκης καὶ ῥώμη δυνάμεως, ἀλλ’ ἔστι μὲν ὅτε πλείων ἡ ﻿
<a class="pb" href="#pb21" id="pb21">[p. 21]</a>
 χρεία τῆς γενέσεως τοῦ ψυχικοῦ πνεύματος, ἔστι δ’ ὅτε πλεονεξία
							<br class="lb"/>θερμασίας, ἢ ὀργάνων μαλακότης, ἤ τινα τούτων, ἢ <br class="lb"/>πάνθ’ ἅμα. κατὰ ταὐτὰ δὲ
							καὶ εἰ μέγεθος σφυγμῶν, ἤτοι <br class="lb"/>ῥώμη δυνάμεως ἢ δαπάνη πλείων ψυχικοῦ πνεύματος, ἢ
							<br class="lb"/>πλεονεξία τῆς ἐν τῇ καρδίᾳ θερμασίας, ἢ ὀργάνων μαλακότης, <br class="lb"/>ἤ τινα τούτων, ἢ
							καὶ πάντα. Μάγνος μὲν οὖν φήσας οἰκεῖον <br class="lb"/>μὲν εἶναι δυνάμεως ἐῤῥωμένης τὸ τάχος
							οὐδὲν ἁμαρτάνει. <br class="lb"/>γίνεται γάρ ποτε καὶ διὰ ταύτην ὠκύτερος ὁ σφυγμός.
							<br class="lb"/>Ἀρχιγένης δ’ ἁμαρτάνων ἀντιλέγει, πρῶτον μὲν ὅτι καταψεύδεται <br class="lb"/>τοῦ
							φαινουμένου τοὺς ὀλιγοχρονίους σφυγμοὺς <br class="lb"/>πάντας ταχεῖς εἶναι νομίζων, ἔπειτα δ’
							ὅτι κᾂν ταχεῖς ὦσιν, <br class="lb"/>οἴεται περαίνεσθαι τὸ μηδαμῶς οἰκείους αὐτοὺς ὑπάρχειν
							ἐῤῥωμένης <br class="lb"/>δυνάμεως, φανερῶς ψεῦδος ὄν. οὐδὲ γὰρ ὡς οὐδέποτε <br class="lb"/>γίνονται σφυγμοὶ
							ταχεῖς δι’ εὐρωστίαν δυνάμεως, ἀλλ’ ὡς οὐ <br class="lb"/>διὰ παντὸς ὑπ’ ἐκείνης μόνης,
							περαίνοιτ’ ἂν, εἰ καὶ τοὺς <br class="lb"/>προειρημένους σφυγμοὺς ταχεῖς εἶναι συγχωρήσαιμεν. εἰ
							δ’ <br class="lb"/>οὐκ οἰκείους μόνης ἐῤῥωμένης δυνάμεως τοὺς ταχεῖς σφυγμοὺς 
<a class="pb" href="#pb22" id="pb22">[p. 22]</a>
 ὁ
							Μάγνος ἐνόμιζεν, ἀλλ’ ὡς καὶ σημείοις ἐχρῆτο διὰ παντὸς, <br class="lb"/>ἐσφάλλετο. οὐ γὰρ εἰ
							τάχος σφυγμῶν, ἤδη καὶ ῥώμη δυνάμεως, <br class="lb"/>ἀλλ’ ὡς εἴρηται πρόσθεν, ἤτοι τῆς χρείας
							ἐπειγούσης <br class="lb"/>ἢ τῶν ὀργάνων μαλακωτέρων γινομένων θᾶττον αἱ ἀρτηρίαι <br class="lb"/>κινοῦνται.
							πότ’ οὖν ἕπεται ῥώμῃ δυνάμεως τὸ τάχος καὶ <br class="lb"/>πότε πλήθει θερμασίας, ἢ δαπάνῃ
							ψυχικοῦ πνεύματος, ἢ <br class="lb"/>ὀργάνων μαλακότητι, βέλτιον ἦν εὑρόντα τὸν Ἀρχιγένην
							<br class="lb"/>προσθεῖναι τῷ τοῦ Μάγνου λόγῳ. τέλειος γὰρ ἂν οὕτως <br class="lb"/>ἐγένετο καὶ διαρκὴς εἰς
							ἁπάσας τὰς διαγνώσεις. ἐπεὶ τοίνυν <br class="lb"/>ἐκεῖνος αὐτὸ παρέλιπε, καί τοι πρόσθεν ὑφ’
							Ἡροφίλου κεκινημένον, <br class="lb"/>ἡμεῖς οἷς καλῶς ὅ τε Μάγνος ἔγραψε καὶ ἔτι μᾶλλον <br class="lb"/>ὁ
							Ἡρόφιλος τὸ λεῖπον προσθέντες τελείαν τὴν διδασκαλίαν <br class="lb"/>τῆς διαγνώσεως τῶν τὸ τάχος
							ἐργαζομένων αἰτίων ποιησόμεθα. <br class="lb"/>πρότερον δ’ ὑπομνῆσαι χρὴ τῶν ἐν τῷ δευτέρῳ
							<br class="lb"/>περὶ διαγνώσεως σφυγμῶν εἰ<span class="milestone">88</span>ρημένων, ἵνα τοῖς
							σημαινομένοις <br class="lb"/>ὑπὸ τῶν ὀνομάτων ἑπόμενοι μηδὲν παρακούωμεν ἐν <br class="lb"/>τῷ λόγῳ. ταχεῖς
							γὰρ δὴ λέγομεν εἶναι τοὺς σφυγμοὺς, ὡσαύτως <br class="lb"/>δὲ καὶ βραδεῖς, οὐ τοῖς νοσοῦσι
							μόνον, ἀλλὰ καὶ τῶν 
<a class="pb" href="#pb23" id="pb23">[p. 23]</a>
 ὑγιαινόντων ἔστιν οἷς, καὶ φύσει γε τοῦτο αὐτοῖς
							ὑπάρχειν <br class="lb"/>φαμὲν, ὥσπερ οὖν ἑτέροις, οἳ ἂν ἄριστα τῆς κατασκευῆς τοῦ <br class="lb"/>σώματος
							ἔχωσιν, οὔτε βραδεῖς οὔτ’ ὠκεῖς, ἀλλὰ συμμέτρους <br class="lb"/>ὑπάρχειν φύσει τοὺς σφυγμούς.
							τοῖς δ’ αὐτοῖς τούτοις οὐδὲ <br class="lb"/>μεγάλους, οὐδὲ μικροὺς, ἀλλὰ τοὺς μέσους ἀμφοῖν τοὺς
							συμμέτρους, <br class="lb"/>οὐδὲ πυκνοὺς, ἢ ἀραιοὺς, ἀλλὰ καὶ τοὺς ἐν τούτῳ <br class="lb"/>γένει
							συμμέτρους. ἐπὶ τούτου τοίνυν πρότερον, τοῦ τὴν ἀρίστην <br class="lb"/>κατασκευὴν ἔχοντος, ὁ
							λόγος προΐτω. καὶ γὰρ δὴ οἷον <br class="lb"/>κανών τις καὶ μέτρον ὁ τοιοῦτος ἁπάντων ἐστὶ τῶν
							ἄλλων <br class="lb"/>ἀνθρώπων. μεγάλους γὰρ καὶ μικροὺς καὶ ταχεῖς, καὶ βραδεῖς <br class="lb"/>καὶ τοὺς
							ἀνάλογον τούτοις ὠνομασμένους καθ’ ἕκαστον <br class="lb"/>γένος σφυγμοὺς, τοὺς τὰς ὑπερβολὰς
							δηλοῦντας, οὐ πρὸς <br class="lb"/>ἄλλον τινὰ ἢ τοῦτον ἀναφέροντες ὀνομάζομεν. ὁ δὴ τοιοῦτος
							<br class="lb"/>ἄνθρωπος εἰ θερμότερος ἑαυτοῦ γένοιτο καὶ τοῦτο μόνον <br class="lb"/>ἀλλοιωθείη, τὴν μὲν
							σφοδρότητα τῶν σφυγμῶν οὐκ ἂν ὑπαλλάξειεν, <br class="lb"/>ἀλλ’ οὐδὲ τὸ κατὰ σκληρότητα, ἢ
							μαλακότητα γένος, <br class="lb"/>εἰς μέγεθος μέντοι <span class="milestone">175</span>καὶ τάχος
							ὑπαλλάξει πάντως, ἔστι <br class="lb"/>δ’ ὅτε καὶ εἰς πυκνότητα παρὰ τὸ μᾶλλόν τε καὶ ἧττον
							<br class="lb"/>ηὐξῆσθαι τὴν θερμασίαν. ὀλίγῳ μὲν γάρ τινι θερμότερος 
<a class="pb" href="#pb24" id="pb24">[p. 24]</a>
 ἑαυτοῦ
							γενόμενος ἐναργῶς μὲν ἕξει μείζους τοὺς σφυγμοὺς, <br class="lb"/>οὐ μὴν καὶ θάττους ἐναργῶς. εἰ
							δ’ ἐπὶ πλέον αὐτῷ τὰ τῆς <br class="lb"/>θερμασίας αὐξηθείη, συναυξηθήσεται μὲν αὐτῷ καὶ τὸ τῶν
							<br class="lb"/>σφυγμῶν μέγεθος ἀνάλογον, ἐπίδηλον δ’ ἔσται καὶ τὸ τάχος. <br class="lb"/>ἐπὶ πλεῖστον δ’
							αὐξηθείσης τῆς θερμασίας μέγιστοι μὲν οἱ <br class="lb"/>σφυγμοὶ γενήσονται, τάχιστοι δὲ οὐδέπω,
							ἀλλ’ ὡς καὶ πρόσθεν <br class="lb"/>ἐῤῥέθη, τότε πρῶτον, ὅταν ὑπὲρ τὴν μεγίστην αὐξηθῇ
							<br class="lb"/>διαστολήν. τηνικαῦτα δ’ ἤδη καὶ ἡ πυκνότης ἐναργῶς διαγινώσκεται. <br class="lb"/>τοὺς δὲ
							περὶ τούτων τῶν φαινομένων λογισμοὺς <br class="lb"/>τοὺς μὲν ἤδη φθάνομεν εἰρηκέναι, τοὺς δ’ οὐ
							χαλεπὸν ἐκ τῶν <br class="lb"/>εἰρημένων ἀνευρίσκειν. εἰ μέντοι ψυχρότερος ἑαυτοῦ ὁ τοιοῦτος
							<br class="lb"/>ἄνθρωπος γένοιτο, πρώτη μὲν ἡ ἀραιότης ἐναργῶς φαίνεται, <br class="lb"/>δευτέρα δ’ ἡ
							βραδύτης, τρίτη δ’ ἡ μικρότης. καί τινι <br class="lb"/>τάχ’ ἂν δόξειε μάχεσθαι τὰ φαινόμενα καὶ
							ἀλλήλοις καὶ <br class="lb"/>ταῖς ὑποτεθείσαις αἰτίαις. χρὴ γὰρ, ὥσπερ ἐπὶ τῆς θερμασίας
							<br class="lb"/>πρῶτον μὲν τὸ μέγεθος, δεύτερον δὲ τὸ τάχος, τρίτη <br class="lb"/>δ’ ἡ πυκνότης ἦν, οὕτω
							καὶ ἐπὶ τῆς ψύξεως πρώτην <br class="lb"/>μὲν γίνεσθαι τὴν μικρότητα, δευτέραν δὲ τὴν βραδύτητα,
							<br class="lb"/>τρίτην δὲ τὴν ἀραιότητα. τίς οὖν ἡ λύσις τῆς ἀπορίας; 
<a class="pb" href="#pb25" id="pb25">[p. 25]</a>
 ὅτι τῆς
							δυνάμεως ἐῤῥωμένης, κᾂν τὰ τῆς χρείας ἐλάττω βραχεῖ <br class="lb"/>γένηται, τὴν μὲν πρώτην
							ἐνέργειαν οὔτε μικρὰν οὔτε <br class="lb"/>βραδεῖαν ἀναγκαῖον γενέσθαι, τὴν δευτέραν μέντοι μετὰ
							<br class="lb"/>πλείονα χρόνον, εἰ τὰ τῆς χρείας μὴ ἐπεῖγον εὔλογον ὑπάρξεσθαι. <br class="lb"/>ὡς γὰρ καὶ
							ὅτ’ ἤπειγεν ἐκέντριζέ τε καὶ ἀνίστη τὴν δύναμιν <br class="lb"/>ἐπὶ τὴν ἐνέργειαν, οὕτως οὖν ὅτ’
							οὐκ ἐπείγει, μέχρι <br class="lb"/>πλείονος ἡσυχάζειν ἐπιτρέπει. ἂν μέντοι πλείων ἡ ψύξις γένηται
							<br class="lb"/>καὶ διὰ τοῦτο τὰ τῆς χρείας ἱκανῶς ἐκλυθῇ, συνεκλυθήσεται <br class="lb"/>μὲν οὕτως καὶ τὸ
							τάχος τῆς κινήσεως, μικροτέρα δ’ <br class="lb"/>εὐθὺς ἔσται καὶ ἡ διαστολὴ, ἐπὶ πλεῖστον δὲ
							προϊούσης τῆς <br class="lb"/>ψύξεως ἀραιοτάτους μὲν, οὐ μὴν καὶ βραδυτάτους τε καὶ
							<br class="lb"/>μικροτάτους ἀνάγκη γενέσθαι τοὺς σφυγμοὺς, ἀλλ’ ἀρκεῖ βραδυτέρους <br class="lb"/>ἀεὶ καὶ
							μικροτέρους τῶν κατὰ φύσιν γίνεσθαι. τελέως <br class="lb"/>γὰρ βραδεῖς ἢ μικροὶ τῆς δυνάμεως
							ἐῤῥωμένης οὐκ ἄν ποτε <br class="lb"/>γένοιντο, κᾂν τὰ τῆς χρείας ἱκανῶς ἐκλυθῇ. ταῦτα δὲ
							φαίνεται <br class="lb"/>κᾀπὶ τῶν ἄλλων ἐνεργειῶν ὡσαύτως ἔχοντα. αὐτίκα γοῦν <br class="lb"/>ἐπὶ τῆς
							βαδίσεως, αὐξηθείσης μὲν τῆς χρείας, τοῦτ’ ἔστιν εἰ <br class="lb"/>δεήσειε καθ’ ἑκάστην ἡμέραν
							πολλοὺς διανύειν σταδίους, καὶ <br class="lb"/>θᾶττον καὶ μεῖζον προβαίνομεν καὶ τὰς ἐν ταῖς
							καταγωγαῖς ﻿
<a class="pb" href="#pb26" id="pb26">[p. 26]</a>
 διατριβὰς ὀλιγοχρονίους ποιούμεθα. μειωθείσης δ’ εἰς τὸ
							τοσοῦτον, <br class="lb"/>ὡς εἰ τύχοι πεντεκαίδεκα μόνους ἀνύειν δεῖ ἑκάστης <br class="lb"/>ἡμέρας
							σταδίους, ἐν μὲν ταῖς καταγωγαῖς ἐπὶ πλεῖστον διατρίβομεν, <br class="lb"/>οὐ μὴν εἰς ἔσχατον
							βραδύτητός τε καὶ μικρότητος <br class="lb"/>ἐκλύομεν τὴν ἐνέργειαν. ὡσαύτως δ’ ἔχει κᾀπὶ τῆς
							ἀναπνοῆς. <br class="lb"/>ἀλλὰ περὶ μὲν ταύτης ἐν τοῖς περὶ δυσπνοίας αὐτάρκως <br class="lb"/>εἴρηται. </p>
                  </section>
                  <section id="body-1-1-8" class="div textpart chapter level4">
                    <p class="p autofirst">Περὶ δὲ τῶν σφυγμῶν αὖθις ἀναλαβόντες <br class="lb"/>εἴπωμεν ὡς ἐπειδὰν μὲν ἢ διὰ θερμασίαν
							μόνην, ἢ διὰ <br class="lb"/>ψύξιν ἀλλοιῶνται, μηδενὸς τῶν ἄλλων αἰτίων τῶν συνεκτικῶν
							<br class="lb"/>ἀρχαίας φύσεως ἐξισταμένων ἀνάγκη τὴν ἀλλοίωσιν <br class="lb"/>αὐτῶν οἵαν εἰρήκαμεν
							γενέσθαι. ἡνίκα δὲ μὴ μόνον τὰ τῆς <br class="lb"/>χρείας, ἀλλ’ ἤδη καὶ τὰ τῆς δυνάμεως
							ὑπαλλάττηται, τέσσαρες <br class="lb"/>μὲν οὕτως ἅπασαι συζυγίαι διάφοροι γίνονται, καθ’ ἑκάστην
							<br class="lb"/>δ’ αὐτῶν ὧδέ πως αἱ ἀρτηρίαι φαίνονται κινούμεναι, <br class="lb"/>κατὰ μὲν τὴν ἀῤῥωστοτέραν
							ἅμα καὶ θερμὴν, εἰ μὲν ἐπιπλέον <br class="lb"/>ὑπ’ ἀμ<span class="milestone">176</span>φοτέρων
							τῶν αἰτίων δυναστεύοιτο, ἥ τε δύναμις <br class="lb"/>ἱκανῶς ἄῤῥωστος εἴη καὶ τὸ θερμὸν πυρῶδες,
							μικροὶ καὶ <br class="lb"/>βραδεῖς οἱ σφυγμοὶ καὶ πυκνότατοι γίνονται. μετρίας δ’ 
<a class="pb" href="#pb27" id="pb27">[p. 27]</a>

							οὔσης τῆς βλάβης πυκνοὶ μὲν ὁμοίως, σύμμετροι δὲ κατὰ τὴν <br class="lb"/>διάστασιν καὶ τὴν
							κίνησιν. τί δή ποτε πυκνοὶ μὲν ὁμοίως, <br class="lb"/>μικροὶ δ’ οὐκ ἔθ’ ὁμοίως, οὐδὲ βραδεῖς;
							ὅτι τῆς ἐσχάτης πυκνότητος <br class="lb"/>οὐδέν ἐστι πυκνότερον, ἵν’ ὁμοίως ἔχωσιν ἀμφότεροι.
							<br class="lb"/>εἰ δέ γε καὶ ταύτης δυνατὸν ἦν ἑτέραν γενέσθαι πυκνοτέραν, <br class="lb"/>ἔσχον ἂν πάντως
							αὐτὴν οἱ ἀσθενέστατοι ὅσον ἐπί γε τῷ μηδέπῳ <br class="lb"/>τὴν χρείαν πληροῦν. διὰ τί δ’ ἐπὶ
							ταῖς μετρίαις βλάβαις <br class="lb"/>τῆς τε δυνάμεως ἅμα καὶ τῆς θερμασίας οἱ σφυγμοὶ
							<br class="lb"/>πυκνοὶ μὲν γίνονται, μικροὶ δ’ οὐκ ἔτι οὐδὲ βραδεῖς, ἀλλὰ <br class="lb"/>σύμμετροι; ἢ ὅτι
							τῆς δυνάμεως ἀῤῥωστούσης μὲν, οὐ μὴν εἰς <br class="lb"/>τοὔσχατον συνῃρημένης, σύμμετρος
							διαστολὴ καὶ κίνησις γένοιτ’ <br class="lb"/>ἄν ποτε, καθάπερ καὶ τῶν ἀσθενεστέρων μὲν ἀνθρώπων,
							<br class="lb"/>ἐπειγομένων δὲ πρὸς τῆς χρείας ἡ σύμμετρος βάδισις. <br class="lb"/>ὅ γὰρ τοῖς ἰσχυροῖς ἄνευ
							μεγάλης ἀνάγκης, τοῦτο τοῖς ἀσθενεστέροις <br class="lb"/>ἀναγκαζομένοις γίνεται. τοῖς δ’ αὐτοῖς
							τούτοις <br class="lb"/>καὶ τὸ συνεχῶς ἐνεργεῖν, ὁπόταν ὑπὸ τῆς χρείας ἐπείγωνταί <br class="lb"/>τε καὶ
							οἷον βιάζωνται, συμβαίνει. ἀλλ’ οὗτοι μὲν εἰ καὶ μόγις, <br class="lb"/>ἀλλ’ οὖν πληροῦσί γε τὴν
							χρείαν. οἱ δ’ ἐσχάτως ἀσθενεῖς, κᾂν <br class="lb"/>ὅτι μάλιστα προθυμηθῶσιν, ὅσον πλεῖστον
							δύνανται προσθεῖναι 
<a class="pb" href="#pb28" id="pb28">[p. 28]</a>
 μεγέθους τε καὶ τάχους καὶ πυκνότητος ταῖς
							ἐνεργείαις, <br class="lb"/>οὐδ’ οὕτως ἐκπληροῦσι τὴν χρείαν. ὅτι δ’ ἀμυδρὸν ἅπαντες <br class="lb"/>ἔχουσιν
							οἱ ἀσθενεῖς τῇ δυνάμει τὸν σφυγμὸν ἔμπροσθεν εἴρηται, <br class="lb"/>καὶ εἰς τοσοῦτόν γ’ ἀμυδρὸν
							εἰς ὅσον καὶ τὰ τῆς δυνάμεως <br class="lb"/>πεπόνθασιν. περὶ μὲν δὴ τῆς διὰ πλῆθος θερμασίας
							<br class="lb"/>καὶ ἀῤῥωστίας δυνάμεως κακοσφυξίας ἱκανὰ καὶ ταῦτα. <br class="lb"/>μεταβῶμεν δ’ ἐπὶ τὴν
							ἑτέραν συζυγίαν τὴν ἐξ ἀῤῥωστίας τε <br class="lb"/>καὶ καταψύξεως συγκειμένην· ἐφ’ ἧς ἀμυδρὸς
							μὲν εἰς τοσοῦτον <br class="lb"/>εἰς ὅσον ἂν καὶ τὰ τῆς δυνάμεως ἔχῃ κακῶς ὁ σφυγμὸς
							<br class="lb"/>γίνεται, μικρὸς δὲ καὶ βραδὺς, ὥσπερ καὶ οἱ ἐπὶ τῆς προτέρας <br class="lb"/>συζυγίας, οὐ
							μὴν ὁμοίως γ’ ἐκείνοις εἰς ἐσχάτην ἀφικνεῖται <br class="lb"/>πυκνότητα, πλὴν εἴ ποθ’ ἡ δύναμις
							ἐσχάτως εἴη κεκμηκυῖα, <br class="lb"/>δῆλον ὡς σμικρότατος ἐπὶ τῶν τοιούτων ὁ σφυγμὸς
							<br class="lb"/>ἔσται, καὶ διαλείπων τε καὶ ἐκλείπων τὰ πολλά. μετρίως <br class="lb"/>μέντοι τῆς δυνάμεως
								ἀῤ<span class="milestone">89</span>ῥωστούσης, ἰσχυρᾶς δὲ τῆς καταψύξεως <br class="lb"/>οὔσης,
							πυκνὸς οὐδόλως ὁ σφυγμὸς γίνεται, ὡς ἂν <br class="lb"/>πληρουμένης τῆς χρείας αὐτάρκως καὶ πρὸς
							τῆς τοιαύτης δυνάμεως. <br class="lb"/>τρίτη δὲ συζυγία σφυγμῶν ἀλλοιώσεως αὐξανομένης <br class="lb"/>ὁμοῦ
							θερμασίας τε καὶ δυνάμεως, ἐν ᾗ σφοδρότατοι μὲν καὶ 
<a class="pb" href="#pb29" id="pb29">[p. 29]</a>
 μέγιστοι, τάχιστοι δ’
							οὐκ ἔθ’ ὁμοίως οἱ σφυγμοὶ γίνονται, <br class="lb"/>πυκνότατοι δὲ τὰ πολλὰ μὲν οὐκ ἐναργῶς, ἔστιν
							ὅτε μέντοι <br class="lb"/>καὶ σαφῶς ὑπὲρ τὸ κατὰ φύσιν εἰσί. καὶ γίνεται τοῦτο, ὅταν <br class="lb"/>ἐπὶ
							πλεῖστον αὐξηθῇ τὰ τῆς θερμασίας. τηνικαῦτα γὰρ καίτοι <br class="lb"/>μέγιστος ὁ σφυγμὸς καὶ
							ταχὺς, ὅμως οὐχ ὑπηρετεῖ τῇ <br class="lb"/>χρείᾳ διὰ τὸ πλῆθος τῆς θερμασίας. ἡ δὲ λοιπὴ καὶ
							τετάρτη <br class="lb"/>συζυγία τῆς κατὰ τοῦτο τὸ γένος τῶν σφυγμῶν ἀλλοιώσεως, <br class="lb"/>ὅταν εἰς
							ταὐτὸν ἀφίκηται ῥώμη τε δυνάμεως καὶ θερμασίας <br class="lb"/>ἔνδεια. γίνονται δ’ οὗτοι
							σύμμετροι μὲν τῷ μεγέθει, βραδύτεροι <br class="lb"/>μέντοι καὶ ἱκανῶς ἀραιοὶ καὶ μάλιστα ὅταν
							ἐπὶ πλέον ἡ <br class="lb"/>ψύξις κρατῇ. βραχείας γὰρ οὔσης τηνικαῦτα τῆς τῶν σφυγμῶν <br class="lb"/>χρείας
							καὶ πάσης πληρουμένης ῥᾳδίως τῷ μεγέθει τῆς <br class="lb"/>διαστολῆς, εὐλόγως ἐπὶ πλεῖστον
							ἡσυχάζουσιν αἱ ἀρτηρίαι. <br class="lb"/>ὡς γὰρ ὅτ’ ἤπειγεν ἡ χρεία συνεχὴς ἡ κίνησις αὐτῶν ἦν,
							οὕτω <br class="lb"/>νῦν ὅτ’ ἐκλύεται διὰ μακροῦ γίνεται. τὸ μέντοι τῆς διαστάσεως <br class="lb"/>αὐτῶν
							ποσὸν οὐ κωλύεται σαφῶς οὐδ’ ἐναργῶς διὰ <br class="lb"/>τὴν εὐρωστίαν τῆς δυνάμεως. οὐ μὴν οὐδὲ
							ἡ βραδύτης ἐπὶ <br class="lb"/>πολὺ κρατεῖ διὰ τὴν αὐτὴν αἰτίαν. <span class="milestone">177</span>ἐῤῥωμένη γὰρ ἡ <br class="lb"/>δύναμις σώζεται τὰ κατὰ φύσιν τῆς κινήσεως μέτρα, κᾂν ἡ
								
<a class="pb" href="#pb30" id="pb30">[p. 30]</a>
 χρεία μὴ καλῇ. μεγάλως μὲν γὰρ δεῖ τὴν χρείαν ἐκλυθῆναι τῆς <br class="lb"/>ψύξεως
							ἰσχυρῶς κρατούσης, ἵν’ ὁ σφυγμὸς ἐναργῶς γένηται <br class="lb"/>μικρότερος. ὡς τὰ πολλὰ δὲ τὴν
							κατὰ φύσιν σώζει ποσότητα <br class="lb"/>τῆς διαστάσεως, ἢ ὀλίγῳ γέ τινι, καὶ οὐ πάνυ σαφεῖ
							γίνεται <br class="lb"/>μικρότερος, ἐπὶ πλέον μέντοι βραδύτερος, ἢ μικρότερος ἐν <br class="lb"/>ταῖς
							καταψύξεσι φαίνεται, παραπλησίως τοῖς βαδίζουσιν, <br class="lb"/>ὅταν μὴ δέωνται τῆς κινήσεως
							ἠπειγμένης. ἧττον γὰρ οὗτοι <br class="lb"/>τοῦ μεγέθους τῆς βαδίσεως ἀφαιροῦσιν ἢ τοῦ τάχους.
							καὶ εἰ <br class="lb"/>δεήσειε δέ ποτε θᾶττον αὐτοὺς βαδίσαι, τῷ μεγέθει πλέον ἢ <br class="lb"/>τῷ τάχει
							προστιθέασι. προσέχειν δ’ ἐνταῦθα χρὴ τὸν νοῦν <br class="lb"/>ἀκριβῶς τῷ λεγομένῳ, μή τι
							παρακούσωμεν αὐτοῦ καὶ δόξωμεν <br class="lb"/>ἐπὶ πάσης διαθέσεως τὴν κατὰ μέγεθος τε καὶ
							μικρότητα <br class="lb"/>τροπὴν πλείονα γίνεσθαι τῆς κατὰ τάχος καὶ βραδύτητα. <br class="lb"/>πλείων μὲν
							γὰρ οὐ γίνεται διὰ παντὸς, ἑτοιμοτέρα μέντοι, <br class="lb"/>καὶ διὰ τοῦτο καὶ προτέρα. τὴν γὰρ
							ἀπὸ τοῦ συμμέτρου <br class="lb"/>μετάστασιν εἰς μέγεθος καὶ μικρότητα ῥᾷόν ἐστιν ἰδεῖν γινομένην
							<br class="lb"/>τῆς εἰς τὸ τάχος καὶ βραδύτητα. προελθούσης μέντοι <br class="lb"/>τῆς τροπῆς εἰς ἀξιόλογον
							μέγεθος, ἐὰν ἔτι συμβαίνῃ τὴν ﻿
<a class="pb" href="#pb31" id="pb31">[p. 31]</a>
 θερμασίαν αὐξάνεσθαι, τὸ τάχος τηνικαῦτα
							ἐπιδίδωσιν ἀθρόως. <br class="lb"/>καὶ τοῦτ’ εὐλόγως συμβαίνει, καθάπερ καὶ πρόσθεν εἴπομεν.
							<br class="lb"/>εἰς γὰρ τὸ πληρῶσαι τὴν χρείαν ἀρκεῖ τῇ καρδίᾳ τὸ μέγεθος <br class="lb"/>τῆς διαστολῆς
							αὐξάνειν, οὐδὲν δεομένῃ καὶ τὸ τάχος ἀνάλογον <br class="lb"/>αὐτῷ συναυξάνει. ὅταν δ’ ἤδη τὸ
							μέγεθος μὲν ἀξιόλογον <br class="lb"/>ᾖ, εἶτα δὲ καὶ τὰ τῆς χρείας ἐπείγῃ, τότε καὶ τῷ τάχει τὸ
							λεῖπον <br class="lb"/>πᾶν προστίθησιν· εἰ δὲ μηδὲ τοῦτ’ ἀρκοίη, συνεχεῖς <br class="lb"/>ποιεῖται τὰς
							κινήσεις, ὅπερ ἐστὶ ταὐτὸν τῷ πυκνός. ἀλλὰ <br class="lb"/>περὶ μὲν τούτων ἱκανὰ καὶ ταῦτα. </p>
                  </section>
                  <section id="body-1-1-9" class="div textpart chapter level4">
                    <p class="p autofirst">Μεταβάντες δ’ αὖθις ἐπὶ τὰς τῶν ὀργάνων <br class="lb"/>διαφορὰς ἐπισκεψώμεθα πρῶτον μὲν τοὺς
							οἰκείους ἑκατέρας <br class="lb"/>αὐτῶν σφυγμοὺς, ἔπειτα δ’ ἤδη καὶ τὰς μετὰ τῶν ἄλλων αἰτίων
							<br class="lb"/>ὑπαλλάξεις, ὥσπερ ὀλίγῳ πρόσθεν ἐποιήσαμεν. ὅτι μὲν <br class="lb"/>οὖν ἐπειδὰν σκληρότερον
							καὶ μαλακώτερον ἑαυτοῦ γένηται τὸ <br class="lb"/>τῆς ἀρτηρίας σῶμα, καὶ τοὺς σφυγμοὺς αὐτοὺς ἢ
							σκληροὺς <br class="lb"/>ἢ μαλακοὺς ἀπεργάζεται πρότερον εἴρηται, καὶ οὐ δεῖται <br class="lb"/>μακροτέρων
							λογισμῶν τὸ τοιοῦτον, ὑπὸ πάντων τῶν ἐναργῶν <br class="lb"/>μαρτυρούμενον, ὡς κατὰ τὴν τοῦ
							πλήττοντος φύσιν καὶ ἡ <br class="lb"/>τῆς πληγῆς ἀποτελεῖται ποιότης. ὅτι δὲ καὶ μέγεθος μὲν
							ταῖς 
<a class="pb" href="#pb32" id="pb32">[p. 32]</a>
 μαλακότησι τῶν ὀργάνων, μικρότης δὲ ταῖς σκληρότησιν οἰκεία,
							<br class="lb"/>λέλεκται μέν τι καὶ περὶ τούτων ἔμπροσθεν, εἰρήσεται <br class="lb"/>δὲ καὶ νῦν διὰ τὴν
							ἀκολουθίαν τοῦ λόγου. τὸ μὲν μαλακὸν <br class="lb"/>ὄργανον ἑτοίμως ἐκτεινόμενον πάντη ῥᾳδίως
							διαστέλλεται, <br class="lb"/>τὸ δὲ σκληρὸν οὐκ ἄνευ μεγάλης βίας. ἕπεται δὲ τῷ μὲν ἑτοίμῳ
							<br class="lb"/>τῆς διαστολῆς τὸ μέγεθος, τῷ δ’ ἀντιβατικῷ τε καὶ δυσπαθεῖ <br class="lb"/>σμικρότης.
							ὡσαύτως δὲ καὶ τάχος μὲν τῷ προτέρῳ, <br class="lb"/>βραδύτης δὲ τῷ δευτέρῳ γένει, οὐ μὴν κατὰ
							τὴν αὐτὴν ἀναλογίαν <br class="lb"/>μεγέθει τε καὶ μικρότητι. θάττων μὲν γὰρ ὀλίγῳ, <br class="lb"/>παμπόλλῳ
							δὲ μείζων ὁ ἐπὶ μαλακότητι τῶν ὀργάνων σφυγμὸς <br class="lb"/>τοῦ διὰ σκληρότητα. τὸ γὰρ
							ὑμενῶδες τοῦ σώματος τῆς <br class="lb"/>ἀρτηρίας, κᾂν σκληρότερόν ποτε γένοιτο, πρὸς μὲν τὸ
							τάχος <br class="lb"/>τῆς κινήσεως ἕτοιμόν τε καὶ εὐπειθὲς, εἰς δὲ τὸ μέγεθος τῆς <br class="lb"/>διαστολῆς
							ἁπάντων ἀφυέστατον, εἴ γε χρὴ ῥᾳδίως ἐκτείνεσθαι <br class="lb"/>πάντη τὸ μεγίστην διαστολὴν
							ποιησόμενον. τοιοῦτον δ’ ἐστὶ <br class="lb"/>τὸ μαλακόν. καὶ ὅταν ἐπὶ πλεῖστον ἐκστῇ τοῦ κατὰ
							φύσιν <br class="lb"/>ἢ εἰς μαλακότητα, <span class="milestone">178</span>ἢ εἰς σκληρότητα τὸ
							τῶν ἀρτηριῶν <br class="lb"/>σῶμα, βραδύτερος ὁ μαλακὸς σφυγμὸς τοῦ σκληροῦ γίνεται. 
<a class="pb" href="#pb33" id="pb33">[p. 33]</a>

							τὸ μὲν γὰρ βραχεῖ τοῦ κατὰ φύσιν μαλακώτερον σῶμα τοῦ <br class="lb"/>βραχεῖ σκληροτέρου, διότι
							πρὸς τὸ μέγεθος τῆς διαστολῆς <br class="lb"/>εὐπειθέστερόν ἐστι, διὰ τοῦτο καὶ πρὸς τὸ τάχος τῆς
							κινήσεως, <br class="lb"/>τὸ δ’ ἐπὶ πλεῖστον ἐκλυθὲν εἰς μαλακότητα καὶ οἷον <br class="lb"/>καταῤῥέον τε
							καὶ καταπῖπτον εἰς ἑαυτὸ δι’ ὑπερβολὴν ὑγρότητος <br class="lb"/>οὔτ’ εἰς τὸ μέγεθος τῆς
							διαστολῆς ὁμοίως ἕτοιμον <br class="lb"/>οὔτ’ εἴς τὸ τάχος τῆς κινήσεως, καὶ κατὰ τοῦτο
							ἀπολείπεται <br class="lb"/>τῷ τάχει τοῦ σκληροῦ, μεγέθει δὲ καὶ νῦν ἔτι πλεονεκτεῖ οὐ <br class="lb"/>τοῦ
							σκληροῦ μόνον, ἀλλὰ καὶ αὐτοῦ τοῦ κατὰ φύσιν. αἱ <br class="lb"/>μέντοι τοιαῦται διαθέσεις, ἐν
							αἷς εἰς ἄμετρον ὑπερβολὴν ἥκουσιν <br class="lb"/>αἱ ἀρτηρίαι σκληρότητος ἢ μαλακότητος, οὐκ ἄνευ
							καὶ τῆς <br class="lb"/>τῶν ἄλλων συνεκτικῶν αἰτίων γίνονται μεταβολῆς. οὔτε γὰρ <br class="lb"/>τὴν δύναμιν
							εὔρωστον ἔτι μένειν οἷόν τε οὔτε τὴν θερμασίαν <br class="lb"/>ἐν τοῖς κατὰ φύσιν ὅροις. ὅθεν οὖν
							αὐτῆς μόνης ἤτοι μαλακότητος <br class="lb"/>ἢ σκληρότητος ἄνευ τῶν ἄλλων αἰτίων τοὺς οἰκείους
							<br class="lb"/>σφυγμοὺς ἀποφαινώμεθα, μείζους μὲν καὶ θάττους ἐπὶ <br class="lb"/>ταῖς μαλακότησιν ἐροῦμεν,
							ἐλάττους δὲ καὶ βραδυτέρους ἐπὶ <br class="lb"/>ταῖς σκληρότησι γίνεσθαι, καὶ ἐπὶ πλέον γε
							μείζους ἢ ὠκυτέρους 
<a class="pb" href="#pb34" id="pb34">[p. 34]</a>
 δι’ ἣν εἴπομεν ἔμπροσθεν αἰτίαν, πυκνότητι δὲ καὶ
							<br class="lb"/>ἀραιότητι τοσοῦτον ἀλλήλων τε καὶ συμμέτρου παραλλάττειν, <br class="lb"/>ὅσον ἐκ τοῦ
							μεγέθους ἢ τῆς μικρότητος ἢ τοῦ τάχους ἢ <br class="lb"/>τῆς βραδύτητος ἐξίστανται τοῦ κατὰ
							φύσιν. ἐῤῥέθη δὲ καὶ <br class="lb"/>πρόσθεν ὡς ἔστιν αἰτία μία καθόλου πυκνότητος ἐνεργειῶν
							<br class="lb"/>ἁπασῶν, ὅταν ἐλλιπέστερον τῆς χρείας ἑκάστης συντελῆται. <br class="lb"/>τῶν μὲν οὖν σκληρῶν
							ὀργάνων ἡ διαστολὴ μικρότερα καὶ <br class="lb"/>διὰ τοῦτ’ ἐλλιπεστέρα τῆς χρείας ἡ ἐνέργεια, τῶν
							δὲ μαλακῶν <br class="lb"/>τοὐναντίον ἀξιόλογος μὲν ἡ διαστολὴ, πληροῦται δ’ ἱκανῶς <br class="lb"/>ἡ χρεία.
							εὐλόγως οὖν τοῖς μὲν σκληροῖς σφυγμοῖς αἱ πυκνότητες, <br class="lb"/>τοῖς δὲ μαλακοῖς αἱ
							ἀραιότητες ἕπονται. εἰ δὲ συνδράμοι <br class="lb"/>ποτὲ τῇ μὲν σκληρότητι ψύξις, τῇ δὲ
							μαλακότητι <br class="lb"/>θερμασία, γένοιντ’ ἂν οὕτω οἱ σκληροὶ σφυγ<span class="milestone">90</span>μοὶ τῶν <br class="lb"/>μαλακῶν ἀραιότεροι. κατὰ συμπλοκὴν δέ τιν’ ἤδη τῶν ἐν τοῖς
							<br class="lb"/>συνεκτικοῖς αἰτίοις διαφορῶν ἡ τοιαύτη τῶν σφυγμῶν ἀλλοίωσις <br class="lb"/>γίνεται. ἐπεὶ
							δὲ κατὰ τὴν ἀκολουθίαν αὐτὴν τοῦ λόγου <br class="lb"/>πρώτης ἐμνημονεύσαμεν τῆς κατὰ σκληρότητα
							καὶ ψύξιν συζυγίας. <br class="lb"/>τὸ πᾶν ἤδη περὶ αὐτῆς λεγέσθω. σκληρότερον γὰρ τὸ <br class="lb"/>σῶμα
							τῶν ἀρτηριῶν γενόμενον ἅμα τῇ ψύξει τῆς ἐμφύτου 
<a class="pb" href="#pb35" id="pb35">[p. 35]</a>
 θερμασίας τοὺς σφυγμοὺς
							ποιήσει μικροτέρους τε καὶ βραδυτέρους <br class="lb"/>τῶν κατὰ φύσιν· εἰ μὲν ἡ σκληρότης
							κρατοίη, μικροτέρους <br class="lb"/>πλέον ἢ βραδυτέρους, εἰ δ’ ἡ ψύξις, ἔμπαλιν βραδυτέρους
							<br class="lb"/>πλέον ἢ μικροτέρους. οὕτω δὲ καὶ πυκνοτέρους <br class="lb"/>μὲν, εἰ ἡ σκληρότης πλεονεκτοίη
							τῆς ψύξεως, ἀραιοτέρους δὲ, <br class="lb"/>εἰ ἡ ψύξις κρατοίη· εἰ δ’ ἴση καθ’ ἑκάτερον αὐτῶν ἡ
							εἰς τὸ <br class="lb"/>παρὰ φύσιν ἐκτροπὴ γένοιτο, τοσούτῳ μικροτέρους ὅσῳ καὶ <br class="lb"/>βραδυτέρους·
							ἀραιότητι δὲ ἢ πυκνότητι τῶν κατὰ φύσιν <br class="lb"/>οὐδὲν ἀλλοιοτέρους. ὅσον γὰρ ἡ χρεία τῆς
							γενέσεως αὐτῶν <br class="lb"/>ἀφεῖλε διὰ τὴν ψύξιν, τοσοῦτον καὶ τοῦ ποσοῦ τῆς διαστολῆς
							<br class="lb"/>καὶ τοῦ χρόνου τῆς κινήσεως συγκαθεῖλεν. οὔκουν δεῖται <br class="lb"/>συνεχέστερον κινεῖν
							τὰς ἀρτηρίας ἡ φύσις, ὥσπερ ἐν τοῖς <br class="lb"/>πλείστοις τῶν μικρῶν σφυγμῶν, ἐφ’ ὧν
							ἐλλιπεστέρα τῆς χρείας <br class="lb"/>ἡ διαστολὴ, εἰ μέντοι ἡ σκληρότης μὲν ἱκανὴ, ὀλίγη δ’ εἴη
							<br class="lb"/>παντελῶς ἡ ψύξις, αὐτὸ δὲ τοῦτο ἔσται τηνικαῦτα τὸ προειρημένον, <br class="lb"/>τὸ τῆς
							χρείας ἐλάττονα γινομένην τὴν διαστολὴν <br class="lb"/>συνεχεῖς τὰς κινήσεις ἐργάσασθαι, ὥσπερ
							οὖν εἰ καὶ τοὔμπαλιν <br class="lb"/>γένοιτο παμπόλλη μὲν ἡ ψύξις, ἐλάττων δ’ ἐλαχίστῳ τοῦ
							<br class="lb"/>κατὰ φύσιν ἡ σκληρότης. ἀνάγκη γὰρ τότε τοὺς σφυγμοὺς ﻿
<a class="pb" href="#pb36" id="pb36">[p. 36]</a>
 ἀραιοτέρους
							ἐπὶ πλέον ἢ μικροτέρους γενέσθαι, ὅτι καὶ τὰ <br class="lb"/>τῆς χρείας ἐπὶ πλέον ἠλάττωται τοῦ
							ποσοῦ τῆς διαστολῆς. <br class="lb"/>
							<span class="milestone">179</span>τοιαύτη μέντοι ἡ πρώτη συζυγία τῶν αἰτίων. δευτέρα
							<br class="lb"/>δ’ ἦν ἐφ’ ἧς ἐκράτει μαλακότης ἅμα θερμότητι. τρεῖς δ’ <br class="lb"/>ἀνάγκη κᾀνταῦθα
							γενέσθαι τὰς πρώτας διαφορὰς, ποτὲ μὲν <br class="lb"/>ὁμοίως εἴς τε μαλακότητα καὶ θερμότητα τῆς
							τροπῆς γενομένης, <br class="lb"/>ποτὲ δὲ ἤτοι τῆς μαλακότητος ἢ τῆς θερμότητος <br class="lb"/>κρατούσης.
							εἰ μὲν οὖν ὅσον ἡ μαλακότης, τοσοῦτον καὶ ἡ <br class="lb"/>θερμότης τοῦ κατὰ φύσιν ἐξίστατο,
							μεγάλους ἀνάγκη καὶ ταχεῖς <br class="lb"/>γίνεσθαι τοὺς σφυγμοὺς, πυκνοὺς δ’ οὐκ εὐθέως, ἀλλ’
							<br class="lb"/>ὅταν ἡ χρεία τῆς γενέσεως αὐτῶν ὑπὲρ τὸ μέγεθος ᾖ τῆς διαστολῆς. <br class="lb"/>εἰ δ’ ἡ
							μαλακότης κρατοίη. πλεονεκτήσει καὶ μέγεθος <br class="lb"/>τοῦ τάχους· εἰ δ’ ἡ θερμότης κρατοίη,
							οὐκ ἔθ’ ἁπλῶς ἀποφήνασθαι <br class="lb"/>δυνατὸν, ἀλλὰ χρὴ διορίσασθαι. παμπόλλης μὲν <br class="lb"/>γὰρ
							οὔσης τῆς θερμασίας, ὡς μὴ πληροῦσθαι τὴν χρείαν ὑπὸ <br class="lb"/>τῆς ἐνεργείας, πλέον
							ὠκυτέρους ἢ μεγάλους ἀνάγκη γίνεσθαι <br class="lb"/>τοὺς σφυγμοὺς, εὐθὺς δὲ δηλονότι καὶ
							πυκνούς· ὅταν δ’ <br class="lb"/>ἱκανῶς ἀπολαύῃ τῆς χρείας ἡ φύσις, εἰς ὅσον μεγάλους, εἰς
							<br class="lb"/>τοσοῦτον καὶ ταχεῖς. τρίτη δ’ ἂν εἴη συζυγία τῶν κατὰ 
<a class="pb" href="#pb37" id="pb37">[p. 37]</a>
 ταῦτα τὰ γένη
							τὸν σφυγμὸν ἀλλοιούντων αἰτίων, ὅταν εἰς <br class="lb"/>ταὐτὸν ἥκῃ σκληρότης θερμότητι. μεγάλης
							μὲν οὖν τῆς καθ’ <br class="lb"/>ἑκάτερον εἰς τὸ παρὰ φύσιν ἐκτροπῆς γινομένης οἱ σφυγμοὶ
							<br class="lb"/>τάχιστοι μὲν ἔσονται καὶ πυκνότατοι, μικρότατοι δ’ οὐκ ἔτι, <br class="lb"/>πλὴν εἰ καὶ τὰ
							τῆς δυνάμεως ἔχοι κακῶς, ὅπερ οὐχ ὑπόκειται <br class="lb"/>νῦν, ἀλλ’ ἥττους μὲν τῶν κατὰ φύσιν,
							οὐ μὴν εἰς ἔσχατόν γε <br class="lb"/>μικρότητος ἥκοντες. εἰ μέντοι τὰ τῆς θερμασίας ἀμέτρως
							ἔχοι, <br class="lb"/>τὸ δ’ ὄργανον μὴ πάνυ σκληρὸν, ἀλλ’ ὀλίγῳ γέ τινι τοῦ συμμέτρου
							<br class="lb"/>παραλλάττον, οὐχ ὅπως ἐλάττων τοῦ κατὰ φύσιν ἡ <br class="lb"/>διαστολὴ τῶν ἀρτηριῶν, ἀλλὰ
							καὶ μείζων γένοιτ’ ἄν. οἰκείων <br class="lb"/>γὰρ ὄντων σφυγμῶν τῇ μὲν σκληρότητι τῶν ὀργάνων
							τοῦ <br class="lb"/>μικροῦ, τῇ δ’ ἀμετρίᾳ τῆς θερμασίας τοῦ μεγάλου, κατὰ λόγον <br class="lb"/>ἐν τοιαύταις
							διαθέσεσιν ὁ σφυγμὸς μέγας γίγνεται, συνεξομοιούμενος <br class="lb"/>τῷ κρατοῦντι, ὥσπερ ὅταν ἡ
							σκληρότης κρατῇ, <br class="lb"/>μικρός· ταχὺς μέντοι πάντως ὁπότερον ἂν τῶν αἰτίων πλεονεκτῇ,
							<br class="lb"/>καὶ πολὺ μᾶλλον, ὅταν ἡ θερμασία. τηνικαῦτα δὲ <br class="lb"/>καὶ ἡ πυκνότης ἐπιφανεστέρα.
							λοιπὴ δ’ ἂν εἴη συζυγία κατὰ <br class="lb"/>τὰ νῦν προκείμενα γένη τῶν σφυγμῶν, ὅταν εἰς ταὐτὸν
							ἀφίκηται <br class="lb"/>μαλακότητι ψύξις. ὄντος δὲ κᾀνταῦθα τοῦ μὲν μεγάλου 
<a class="pb" href="#pb38" id="pb38">[p. 38]</a>
 σφυγμοῦ
							ταῖς μαλακότησιν οἰκείου, τοῦ δὲ μικροῦ ταῖς ψύξεσιν, <br class="lb"/>ὁπότερον ἂν αὐτῶν πλέον
							ἐξίστηται τῆς φύσεως, ἐκείνῳ <br class="lb"/>συνεξομοιοῦσθαι τοὺς σφυγμοὺς ἀναγκαῖον. ὥστε
							μεγάλοι <br class="lb"/>μὲν τῆς μαλακότητος τῶν ὀργάνων κρατούσης, μικροὶ δ’ <br class="lb"/>ἐν ταῖς ψύξεσιν
							ἔσονται, σύμμετροι δ’, ὅταν ὅσον εἰς μέγεθος <br class="lb"/>ὑπὸ τῆς μαλακότητος αὔξωνται,
							τοσοῦτον καθαιρῶνται <br class="lb"/>πρὸς τῆς ψύξεως εἰς μικρότητα. καθόλου γὰρ <br class="lb"/>εἰπεῖν οὐκ
							ἐπὶ τῶν νῦν προκειμένων μόνων αἰτίων, ἀλλὰ <br class="lb"/>κᾀπὶ τῶν ἄλλων ἁπάντων τῶν παρὰ φύσιν
							οἱ σύμμετροι <br class="lb"/>γίνονται σφυγμοὶ, τῶν εἰς τἀναντία τρεπόντων αὐτοὺς <br class="lb"/>ἑκατέρων
							ὁμοίως δυναμένων, καὶ δόξαν γε ψευδῆ <br class="lb"/>τοῦ κατὰ φύσιν διακεῖσθαι τοὺς οὕτω
							νοσοῦντας οἱ <br class="lb"/>πολλοὶ τῶν ἰατρῶν ἴσχουσιν. ἀλλὰ περὶ μὲν τούτων ἐν <br class="lb"/>τοῖς δι’
							αὐτῶν προγνώσεως ἐπὶ πλέον εἰρήσεται· τὸ δὲ <br class="lb"/>νῦν εἶναι τοῦτ’ ἀρκεῖ μόνον
							ἐνδεδηλωμένον, ὅσον τῆς <br class="lb"/>προκειμένης πραγματείας ἴδιον, ὡς πάντες μὲν οἱ κατὰ
							<br class="lb"/>φύσιν σφυγμοὶ μέσοι τῶν ὑπερβολῶν εἰσι καὶ σύμμετροι, <br class="lb"/>οὐ μὴν ἅπαντές γε οἱ
							σύμμετροι κατὰ φύσιν. 
<a class="pb" href="#pb39" id="pb39">[p. 39]</a>
 ἀραιοὶ μέντοι καὶ βραδεῖς οἱ τοιοῦτοι σφυγμοὶ
							πάντες εἰσὶ, <br class="lb"/>καὶ μᾶλλον ὅταν ἡ ψύξις κρατῇ. </p>
                  </section>
                  <section id="body-1-1-10" class="div textpart chapter level4">
                    <p class="p autofirst">Ἐπεὶ δὲ καὶ περὶ τούτων εἴρηται τὰ εἰκότα, <br class="lb"/>ἐπαλλάξωμεν ἑξῆς τὰς ἀπὸ τῶν ὀργάνων
							διαφορὰς ταῖς ἀπὸ <br class="lb"/>τῆς δυνάμεως, <span class="milestone">180</span>ἐκεῖνο
							πρότερον ἀναμνήσαντες, ὡς ὅσα <br class="lb"/>πλεονεξίᾳ θερμασίας ἕπεται πάθη σφυγμῶν, τοσαῦται
							καὶ <br class="lb"/>χρεῖαι γενέσεως ψυχικοῦ πνεύματος. ὀργάνων οὖν σκληρότης <br class="lb"/>ἅμα μὲν
							ἀσθενείᾳ δυνάμεως μικροὺς καὶ βραδεῖς καὶ πυκνοὺς <br class="lb"/>ἀποτελεῖ τοὺς σφυγμοὺς, ἅμα δὲ
							ῥώμῃ μικροὺς μὲν καὶ <br class="lb"/>πυκνοὺς, οὐ μὴν καὶ βραδεῖς, ἀλλ’ ἔστιν ὅτε πολὺ τοῦ κατὰ
							<br class="lb"/>φύσιν ὠκυτέρους. ὅσον γὰρ διὰ τὴν σκληρότητα τῶν ὀργάνων <br class="lb"/>ἐλλιπὲς τῷ συμμέτρῳ
							τῆς διαστολῆς, τοσοῦτον ἀναπληροῦται <br class="lb"/>πρὸς τοῦ τάχους τε καὶ τῆς πυκνότητος. εἰ δέ
							γε μαλακὸν <br class="lb"/>μὲν εἴη τὸ ὄργανον, ἐῤῥωμένη δ’ ἡ δύναμις, μείζονες μὲν <br class="lb"/>ἐπιφανῶς
							οἱ σφυγμοὶ γίνονται, ὀλίγῳ δέ τινι βραδύτεροι καὶ <br class="lb"/>ἀραιότεροι. εἰ δ’ ἀῤῥωστία
							δυνάμεως συνέλθοι μαλακότητι <br class="lb"/>τῶν ὀργάνων, ἴσης μὲν ἀμφοτέρων καὶ μετρίας ἅμα τῆς
							εἰς <br class="lb"/>τὸ παρὰ φύσιν ἐκτροπῆς γενομένης, σύμμετροί τε καὶ πάνυ 
<a class="pb" href="#pb40" id="pb40">[p. 40]</a>
 τοῖς
							κατὰ φύσιν ὡσαύτως ἔχοντες οἱ σφυγμοὶ φαίνονται, πλὴν <br class="lb"/>ὅσα μαλακότητι
							διαλλάσσουσιν, ἀμέτρου δ’ ἱκανῶς μικροὶ <br class="lb"/>καὶ βραδεῖς καὶ πυκνοὶ γίνονται. ὡσαύτως
							δ’, εἰ καὶ τὰ τῆς <br class="lb"/>ἀῤῥωστίας κρατοίη πολλῷ. καὶ γὰρ οὖν καὶ τότε μικροὶ καὶ
							<br class="lb"/>βραδεῖς καὶ πυκνοὶ γίνονται. τῆς μέντοι μαλακότητος κρατούσης <br class="lb"/>ἐγγύς τι τῶν
							κατὰ φύσιν οἱ σφυγμοὶ φαίνονται. βραχεῖ <br class="lb"/>γὰρ ἀπολειπομένη τοῦ κατὰ φύσιν ἡ δύναμις
							οὐ κωλύεται <br class="lb"/>διαφυλάττειν οὔτε τὸ ποσὸν τῆς διαστολῆς οὔτε τὸ ποιὸν <br class="lb"/>τῆς
							κινήσεως, ὥσπερ ὅταν ὀργάνων συμπέσῃ σκληρότητι. <br class="lb"/>τηνικαῦτα μὲν γὰρ κωλύεται ἡ
							διαστολή. πυκνοῦνται δὲ ἐξ <br class="lb"/>ἀνάγκης εἰς τοσοῦτον οἱ σφυγμοὶ εἰς ὅσον ἐλλιπὴς
							ἑκάστη <br class="lb"/>γίνεται <span class="milestone">91</span>τῶν ἐνεργειῶν. ὅταν δ’ ἡ μὲν
							δύναμις ἐπ’ ὀλίγον <br class="lb"/>ἀσθενῇ, μαλακοὶ δ’ οἱ χιτῶνες ὦσιν οἱ τῶν ἀρτηριῶν, οὔτε
							<br class="lb"/>βραδυτέρας γενομένης τῆς κινήσεως οὔτε μικροτέρας τῆς διαστολῆς <br class="lb"/>καὶ διὰ
							τοῦθ’ ἱκανῶς τῆς χρείας πληρουμένης, οὐδ’ <br class="lb"/>εἰς πυκνότητά τις γένηται μεταβολὴ τῶν
							σφυγμῶν. </p>
                  </section>
                  <section id="body-1-1-11" class="div textpart chapter level4">
                    <p class="p autofirst">Λοιπὸν δ’ ἂν εἴη πάσας ὁμοῦ συμπλέξαι <br class="lb"/>τὰς τῶν συνεκτικῶν αἰτίων διαφοράς·
							γίνονται δὲ τὸν ἀριθμὸν ﻿
<a class="pb" href="#pb41" id="pb41">[p. 41]</a>
 ὀκτώ· δύο μὲν, ὅταν ἐκλυθείσης ἅμα τῆς τε
							δυνάμεως καὶ τῆς <br class="lb"/>χρείας ποτὲ μὲν μαλακώτερον αὐτοῦ γένηται τὸ ὄργανον, <br class="lb"/>ποτὲ
							δὲ σκληρότερον, δύο δ’ ἄλλαι τῆς μὲν δυνάμεως ἐκλυθείσης, <br class="lb"/>τῆς δὲ χρείας
							ἐπιταθείσης, τῶν δ’ ὀργάνων ἢ μαλακῶν <br class="lb"/>ἢ σκληρῶν γενομένων, καὶ ἄλλαι δύο τῆς μὲν
							δυνάμεως <br class="lb"/>ἐῤῥωμένης, τῆς χρείας δὲ ἐκλελυμένης ἅμα τῇ τῶν ὀργάνων
							<br class="lb"/>ὑπαλλαττομένῃ διαφορᾷ. δύο δὲ λοιπαὶ τῆς μὲν δυνάμεως <br class="lb"/>ἐῤῥωμένης, τῆς δὲ
							χρείας ἐπιτεταμένης, ἅμα τῇ προειρημένῃ <br class="lb"/>τῶν ὀργάνων διαφορᾷ. ἐκλυθείσης μὲν οὖν
							τῆς δυνάμεως ἅμα <br class="lb"/>καὶ τῆς χρείας εἰς μικρότητα μὲν καὶ βραδύτητα πάντως οἱ
							<br class="lb"/>σφυγμοὶ τρέπονται καθ’ ἑκατέραν τῶν ὀργάνων τὴν διαφορὰν, <br class="lb"/>πυκνοῦνται δ’ οὐκ
							ἐξ ἀνάγκης, ὥσπερ οὐδ’ ἀραιοῦνται, <br class="lb"/>ἀλλὰ τούτων ἑκάτερον αὐτοῖς ἐν μέρει
							προσγίνεται παρά τε <br class="lb"/>τὴν τῶν ὀργάνων διαφορὰν καὶ τὸ ποσὸν τῆς βλάβης καθ’
							<br class="lb"/>ἑκάστην τῶν συνεκτικῶν αἰτίων. ὀλίγης μὲν γὰρ οὔσης τῆς <br class="lb"/>ἐν τῇ δυνάμει βλάβης
							καὶ τῶν ὀργάνων μὴ πάνυ σκληρῶν <br class="lb"/>ὑπαρχόντων οὐδεμία γίνεται κατὰ πυκνότητα σφυγμῶν
							ἀλλοίωσις. <br class="lb"/>ἐῤῥέθη γὰρ καὶ πρόσθεν ὅτι μὴ τοὺς σφυγμοὺς μόνους, <br class="lb"/>ἀλλὰ καὶ
							πάσας ἁπλῶς τὰς ἐνεργείας πυκνοῦσθαι συμβαίνει 
<a class="pb" href="#pb42" id="pb42">[p. 42]</a>
 διὰ τὸ καθ’ ἑκάστην αὐτῶν
							ἐλλιπές· τὸ δ’ ἐλλιπὲς <br class="lb"/>ὡς τῇ χρείᾳ μετρεῖται, καὶ τοῦτ’ εἴρηται πρόσθεν. ὅταν οὖν
							<br class="lb"/>ἐκλυθῇ μὲν αὐτὴ, βραχεῖα δ’ ᾖ τῆς δυνάμεως ἡ βλάβη, τηνικαῦτα <br class="lb"/>μὲν οὐκ ἂν
							ἐλλιπὴς ἡ ἐνέργεια γένοιτο, πλὴν εἰ δι’ ὀργάνων <br class="lb"/>ἄμετρον σκληρότητα. ἐὰν τοίνυν
							μεγάλως μὲν ἡ δύναμις <br class="lb"/>βλαβῇ, <span class="milestone">181</span>μετρίως δ’ ἡ
							χρεία ἐκλυθῇ, σκληρὰ δ’ ἱκανῶς <br class="lb"/>ἀποτελεσθῇ τὰ ὄργανα, μικροτέρους ἀνάγκη γίνεσθαι
							τοὺς <br class="lb"/>σφυγμοὺς τῆς χρείας, καὶ διὰ τοῦτ’ ἐλλιπῆ τὴν ἐνέργειαν, εἰς <br class="lb"/>ὅσον δ’
							ἐλλιπεστέραν, εἰς τοσοῦτον καὶ πυκνοτέραν. ἀλλὰ <br class="lb"/>καὶ αὐτὴν τὴν μικρότητά τε καὶ
							βραδύτητα τῶν τοιούτων <br class="lb"/>σφυγμῶν οὐχ ὡσαύτως ἔχειν διὰ παντὸς οἷόν τε. περὶ γὰρ
							<br class="lb"/>τὸ μᾶλλόν τε καὶ ἧττον ἤτοι τὴν δύναμιν ἢ τὴν χρείαν <br class="lb"/>βεβλάφθαι ἀνάγκη καὶ
							αὐτοὺς τοὺς σφυγμοὺς ἢ μᾶλλον <br class="lb"/>ἢ ἧττον εἰς μικρότητά τε καὶ βραδύτητα
							μεταβάλλεσθαι. μικρότεροι <br class="lb"/>μὲν γὰρ καὶ διὰ τὴν ἀῤῥωστίαν τῆς δυνάμεως γίνονται
							<br class="lb"/>καὶ διὰ τὴν χρείαν ἐκλελυμένην καὶ διὰ τὴν τῶν ὀργάνων <br class="lb"/>σκληρότητα, ἀλλ’
							ἧττόν τε καὶ μᾶλλον πάσχουσι τοῦτο <br class="lb"/>παρὰ τὸ ποσὸν τῆς ἀλλοιώσεως ἑκάστου τῶν
							αἰτίων, ἢ κατὰ <br class="lb"/>μόνας, ἢ κατὰ σύνδυο, ἢ πάντων ὁμοῦ βεβλαμμένων· 
<a class="pb" href="#pb43" id="pb43">[p. 43]</a>
 κατὰ
							μόνας μὲν, ὅταν μικρότατος ὁ σφυγμὸς γένηται, ἤτοι <br class="lb"/>τῶν ὀργάνων σκληροτάτων
							ἀποτελεσθέντων ἢ τῆς δυνάμεως <br class="lb"/>ἀῤῥωστούσης ἐσχάτως· ἀρκεῖ γὰρ καὶ τὸ ἕτερον αὐτῶν
							ὁποτερονοῦν, <br class="lb"/>ὡς εἴρηται, βλαβὲν μικρότερον ἐργάσασθαι τὸν <br class="lb"/>σφυγμόν· κατὰ
							σύνδυο δὲ, ὥσπερ ὅταν ἐσχάτως μὲν γένηται <br class="lb"/>μικρὸς, οὐκ εἰς ἔσχατον δὲ βλάβης ἥκῃ
							τι τῶν εἰρημένων αἰτίων, <br class="lb"/>ἀλλ’ ἑκάτερον αὐτῶν τοσοῦτον ἀπολείπηται τῆς ἄκρας
							<br class="lb"/>βλάβης, ὥστε τὸν ἐξ ἀμφοῖν ἀποτελούμενον σφυγμὸν ὁμοίως <br class="lb"/>ἠλλοιῶσθαι τῷ διὰ
							θάτερον ἐσχάτως βεβλαμμένῳ. οὕτω <br class="lb"/>δὲ καὶ εἰ τὰ τρία γένη τῶν αἰτίων εἰς ἑνὸς
							σφυγμοῦ γένεσιν <br class="lb"/>συνδράμοι, ποιήσειεν ἄν ποτε τηλικαύτην ἀλλοίωσιν, <br class="lb"/>ὅση καὶ
							δι’ ἓν ἐξ αὐτῶν ἄκρως βεβλαμμένον ἐγένετο. καὶ χρὴ <br class="lb"/>τούτου μεμνῆσθαι παρὰ πάντα
							τὸν λόγον, ὅπως μή τις ἐξαπατηθεὶς <br class="lb"/>τὴν ἐξ ἁπάντων τῶν αἰτίων ἐσχάτως βεβλαμμένων
							<br class="lb"/>γινομένην ἀλλοίωσιν ἐξ ἀνάγκης ἡγῆται μείζονα τῆς ἐξ ἑνὸς <br class="lb"/>ὑπάρχειν. ἀρκεῖ
							γὰρ, ὡς εἴρηται, δι’ ἓν ὁτιοῦν αἴτιον ἀκριβῶς <br class="lb"/>βεβλαμμένον εἰς ἐσχάτην ἀλλοίωσιν
							ἀφικέσθαι τοὺς <br class="lb"/>σφυγμούς. ἡ γοῦν τῆς δυνάμεως εἰς τοὔσχατον κατάπτωσις 
<a class="pb" href="#pb44" id="pb44">[p. 44]</a>
 μικροτάτους ἐργάζεται τοὺς σφυγμοὺς, κᾂν μαλακοὶ μὲν οἱ <br class="lb"/>χιτῶνες οἱ τῶν ὀργάνων
							ὑπάρχωσιν, ἐπείγῃ δὲ ἡ χρεία, ὥστε <br class="lb"/>καὶ τούτου πάλιν ἐν τῷ καθόλου μεμνῆσθαι
							χρήσιμον, ὡς <br class="lb"/>πολλάκις μὲν εἰς τὴν τῶν ἐσχάτων σφυγμῶν γένεσιν πλειόνων
							<br class="lb"/>αἰτίων δεῖ, πολλάκις δ’ ἓν ἀπόχρη. μέγιστος μὲν γὰρ οὐ γένοιτο <br class="lb"/>δι’ εὐρωστίαν
							ἄκραν δυνάμεως, εἰ μὴ καὶ τἄλλα συντελῇ, <br class="lb"/>μικρότατος δ’ ἄν ποτε γένοιτο δι’
							ἀῤῥωστίαν. καὶ τό γε τούτου <br class="lb"/>θαυμασιώτερον, τῶν λοιπῶν αἰτίων πολλάκις τὸν
							ἐναντιώτατον <br class="lb"/>σφυγμὸν οἰκεῖον ἐχόντων, καὶ καθ’ ἓν ἐξ αὐτῶν τὸ <br class="lb"/>κρατοῦν ἡ
							τροπὴ γίνεται. κρατεῖ δ’ ἄλλο, νῦν μὲν εἰ τύχοι. <br class="lb"/>δυνάμεως ἀῤῥωστία, δι’ ἣν
							μικρότατος ὁ σφυγμὸς ἐγένετο, <br class="lb"/>αὖθις δ’ ὀργάνων σκληρότης, καὶ αὖθις πάλιν χρείας
							κατάλυσις. <br class="lb"/>ὥσπερ γὰρ ἀῤῥωστούσης ἐσχάτως τῆς δυνάμεως οὐκ <br class="lb"/>ἂν οὔθ’ ἡ
							μαλακότης τῶν ὀργάνων οὔθ’ ἡ τῆς χρείας ἔπειξις <br class="lb"/>αὐξήσει τὸ μέγεθος, οὕτω καὶ
							κατασκληρυνθέντων τῶν ὀργάνων <br class="lb"/>οὐδὲν οὔθ’ ἡ δύναμις ἐῤῥωμένη συντελέσει πρὸς τὸ
							<br class="lb"/>μέγεθος οὔθ’ ἡ τῆς χρείας ἔπειξις. ὥσπερ δὲ δι’ ἓν αἴτιον <br class="lb"/>ἐσχάτως
							βεβλαμμένον ἐσχάτη σφυγμῶν ἀλλοίωσις γίνεται 
<a class="pb" href="#pb45" id="pb45">[p. 45]</a>
 πολλάκις, οὕτως ἔστιν ὅτε
							πάντων ἅμα τῶν αἰτίων εἰς ἑνὸς <br class="lb"/>σφυγμοῦ γένεσιν συντελούντων οὐδέπω τὴν ἐσχάτην
							ἀλλοίωσιν <br class="lb"/>ἔσχηκεν ὁ πρὸς αὐτῶν ἀποτελούμενος. εἰ γὰρ ἅμα μὲν <br class="lb"/>ἄῤῥωστος ἡ
							δύναμις, ἅμα δὲ ἡ σκληρότης μὲν τῶν ὀργάνων, <br class="lb"/>ἔκλυσις δὲ τῆς χρείας, οὐδ’ οὕτως
							ἀναγκαῖον μικρότατον γενέσθαι <br class="lb"/>τὸν σφυγμὸν, καίτοι πάντων τῶν εἰρημένων αἰτίων
							<br class="lb"/>μικρὸν γεννᾷν πεφυκότων. ἀλλ’ ἐὰν μήτε ἓν ὁτιοῦν ἐξ αὐτῶν <br class="lb"/>εἰς ἔσχατον ἥκῃ
							βλάβης μήτε τὸ ἐξ ἁπάντων ἀθροιζόμενον <br class="lb"/>κεφάλαιον ἴσον ᾖ τῇ καθ’ ἓν μεγίστῃ
							κακώσει, τὸν σφυγμὸν <br class="lb"/>οὐκ ἐνδέχεται γενέσθαι μικρότατον. ὅπερ οὖν ἔφην, οὐδὲν
							<br class="lb"/>οὕτω σκοπεῖν χρὴ κατὰ τὰς ἀλλοιώσεις τῶν σφυγμῶν, ὡς τὸ <br class="lb"/>ποσὸν τῆς βλάβης τῶν
							αἰτίων. <span class="milestone">182</span>ἀλλὰ τοῦτο μὲν κᾀν <br class="lb"/>τοῖς περὶ τῆς δι’
							αὐτῶν προγνώσεως ἐροῦμεν, ἐν δὲ τῷ παρόντι <br class="lb"/>λόγῳ μεταβῶμεν ἐπὶ τὴν τρίτην τε καὶ
							τετάρτην συζυγίαν <br class="lb"/>τῶν ὀκτὼ τῶν προειρημένων, ἐνταῦθά που καταλιπόντες <br class="lb"/>ἤδη
							τὸν περὶ τῶν πρώτων δυοῖν λόγον. εἰ γάρ τι καὶ <br class="lb"/>παρεῖται κατὰ ταύτας, ῥᾳδίως ἐκ
							τῶν προειρημένων ἂν εὑρεθήσεται. <br class="lb"/>ὅταν οὖν ἀῤῥωστῇ μὲν ἡ δύναμις, ἐπείγῃ δ’ ἡ
							χρεία, ﻿
<a class="pb" href="#pb46" id="pb46">[p. 46]</a>
 σκληρὸν δ’ ᾖ τὸ ὄργανον, μάλιστα μὲν εἰς πυκνότητα, δεύτερον
							<br class="lb"/>δ’ εἰς μικρότητα, τρίτον δ’ εἰς βραδύτητα τὴν τροπὴν <br class="lb"/>τῶν σφυγμῶν εὑρήσεις
							γινομένην, οὐ μήν γ’ ἐξ ἀνάγκης οὔτε <br class="lb"/>διὰ παντὸς οὔτε καθ’ ἕκαστον αὐτῶν ὁτιοῦν
							οὔθ’ ἅμα <br class="lb"/>συμπίπτει πάντα. μεγάλης μὲν γὰρ οὔσης καθ’ ἕκαστον τῶν <br class="lb"/>αἰτίων τῆς
							βλάβης, μικρότατοι καὶ πυκνότατοι καὶ βραδεῖς οἱ <br class="lb"/>σφυγμοὶ γίνονται· βραδεῖς μὲν,
							ὅτι καὶ ἡ δύναμις ἀσθενὴς, <br class="lb"/>μικρότατοι δὲ διά τε ταύτην καὶ διὰ τὴν τῶν ὀργάνων
							σκληρότητα. <br class="lb"/>ὅτι δὲ τοιοῦτοι, διὰ τοῦτο καὶ πυκνότατοι, καὶ <br class="lb"/>πολὺ μᾶλλον, ὡς
							ἂν τῆς χρείας ἐπειγούσης. καὶ τοίνυν καὶ <br class="lb"/>χωρὶς ταύτης ἀῤῥωστία δυνάμεως ὀργάνων
							σκληρότητι συνελθοῦσα <br class="lb"/>ἱκανὴ μικροτάτους τε καὶ πυκνοτάτους ἐργάσασθαι <br class="lb"/>τοὺς
							σφυγμοὺς, ἐξ ἐπιμέτρου δὲ τούτοις τὸ ἀπὸ τῆς χρείας <br class="lb"/>βίαιον προσιὸν εἰς ὄλεθρον
							μὲν <span class="milestone">92</span>οὐ μικρὰ συντελεῖ, πυκνοτέρους <br class="lb"/>δ’ οὐκ ἂν
							ἔτι τοὺς σφυγμοὺς ἐργάσαιτο. καὶ γὰρ <br class="lb"/>καὶ χωρὶς ταύτης ἦσαν ἤδη πυκνότατοι. εἰ
							μέντοι βραχεῖα <br class="lb"/>μὲν ἥ τε τῶν ὀργάνων εἴη βλάβη καὶ ἡ τῆς δυνάμεως, πολλὴ <br class="lb"/>δ’ ἡ
							χρεία τῆς γενέσεως αὐτῶν, οὔτε μικρότεροι τῶν κατὰ <br class="lb"/>φύσιν οὗτοί γε οὔτε βραδύτεροι
							γένοιντ’ ἂν, ἀλλ’ ἔστιν ὅτε 
<a class="pb" href="#pb47" id="pb47">[p. 47]</a>
 θάττους μὲν σαφῶς, μείζους δὲ κᾂν μὴ σαφῶς,
							ἀλλ’ ἴσοι <br class="lb"/>γε ἐναργῶς τοῖς κατὰ φύσιν. ἐπειγούσης γὰρ ἱκανῶς τῆς <br class="lb"/>χρείας, κᾂν
							ἀῤῥωστοτέρα τοῦ κατὰ φύσιν ἡ δύναμις ᾖ, κινεῖται <br class="lb"/>ταχέως. πολὺ δ’ ἂν μᾶλλον ηὔξησε
							τὸ μέγεθος τοῦ <br class="lb"/>τάχους, εἰ μὴ πρὸς τῆς σκληρότητος ἐκωλύετο. νυνὶ δὲ διὰ
							<br class="lb"/>τοῦτ’ ἐπιδηλότερον γίνεται τὸ τάχος τοῦ μεγέθους, ὅτι τὸ <br class="lb"/>μὲν οὐδὲν ἐμποδίζει
							βραχεῖ σκληρότερον ἑαυτοῦ γενόμενον τὸ <br class="lb"/>ὄργανον, τῷ μεγέθει δ’ ἐναντιοῦται μάλιστα
							πάντων, πυκνοὶ <br class="lb"/>δ’ ἐπὶ τῶν τοιούτων οἱ σφυγμοὶ γίνονται τῷ μὴ πληροῦσθαι <br class="lb"/>τὴν
							χρείαν. εἰ δέ γε βραχεῖα καὶ ταύτης ἡ εἰς τὸ <br class="lb"/>παρὰ φύσιν ἐκτροπὴ γένοιτο, παντελῶς
							ὀλίγη τε καὶ δυσδιάγνωστος <br class="lb"/>ἔσται καὶ ἡ πυκνότης, πληροῦται γὰρ αὐτάρκως
							<br class="lb"/>τηνικαῦτα τῷ τάχει τε καὶ τῷ μεγέθει καὶ καθόλου φάναι <br class="lb"/>χρὴ παραβάλλειν ἐπὶ
							τῆς τοιαύτης συζυγίας τῷ ποσῷ τῆς <br class="lb"/>χρείας τὴν ὑπὸ τῆς δυνάμεως διὰ τῶν ὀργάνων
							ἀποτελουμένην <br class="lb"/>ἐνέργειαν. ὅσον γὰρ ἀπολείπεται τῆς χρείας ἡ ἐνέργεια,
							<br class="lb"/>τοσοῦτον ἐπιδίδωσιν εἰς πυκνότητα. μικρότεροι δ’ αὖ πάλιν <br class="lb"/>εἰς τοσοῦτον καὶ
							βραδύτεροι γίνονται τοῖς οὕτω διακειμένοις <br class="lb"/>εἰς ὅσον ἂν ἤτοι τὰ τῆς δυνάμεως ἢ τὰ
							τῶν ὀργάνων 
<a class="pb" href="#pb48" id="pb48">[p. 48]</a>
 ἐξίστηται τοῦ κατὰ φύσιν. ἀλλὰ περὶ μὲν τῆς τρίτης ἐπαλλάξεως
							<br class="lb"/>τῶν αἰτίων ἱκανὰ καὶ ταῦτα· περὶ δὲ τῆς τετάρτης <br class="lb"/>συζυγίας ἤδη λεκτέον, ἐφ’
							ἧς ἄῤῥωστος μὲν ἡ δύναμις, <br class="lb"/>ηὔξηται δ’ ἡ χρεία σὺν τῇ τῶν ὀργάνων μαλακότητι.
							<br class="lb"/>δῆλον οὖν κᾀπὶ ταύτης ὡς εἰ μὲν ἡ κατὰ τὴν χρείαν <br class="lb"/>αὔξησις παμπόλλη γένοιτο,
							βραχὺ δ’ ἀπολείποιτο τοῦ <br class="lb"/>κατὰ φύσιν ἥ τε δύναμις καὶ τὰ ὄργανα, πολὺ μᾶλλον
							<br class="lb"/>εἰς μέγεθος ἤπερ εἰς τὸ τάχος ἐπιδώσουσιν οἱ σφυγμοί. <br class="lb"/>κατὰ μὲν γὰρ τὴν πρὸ
							ταύτης εἰρημένην συμπλοκὴν ἡ <br class="lb"/>σκληρότης τῶν ὀργάνων ἀντέπραττε τῷ μεγέθει τῆς
							διαστολῆς, <br class="lb"/>κατὰ δὲ τὴν νῦν προκειμένην οὐχ ὅπως ἀντιπράττει <br class="lb"/>πρὸς τὴν
							διαστολὴν ἡ μαλακότης αὐτῶν, ἀλλὰ <br class="lb"/>καὶ συνεργεῖ πάντων μάλιστα. μείζων οὖν ἐναργῶς
							ἔσται <br class="lb"/>τοῦ κατὰ φύσιν ὁ σφυγμὸς, οὐ μὴν ὁμοίως γε καὶ θάττων <br class="lb"/>ἐναργῶς. ἔσται
							δὲ καὶ πυκνότερος ὁ τοιοῦτος σφυγμὸς <br class="lb"/>τοῦ κατὰ φύσιν, οὐ μὴν ὡσαύτως, οὐδ’ οὕτως
							τῷ <br class="lb"/>κατὰ τὴν τρίτην συζυγίαν, ὅτι νῦν ἡ χρεία μᾶλλον ἢ <br class="lb"/>κατ’ ἐκείνην
							πληροῦται. <span class="milestone">183</span>εἰ δὲ τὰ μὲν ἀπὸ τῆς χρείας <br class="lb"/>τε καὶ
							τῆς δυνάμεως ὀλίγῳ τινι παραλλάττοιτο τοῦ κατὰ <br class="lb"/>φύσιν, ἡ δ’ εἰς μαλακότητα τροπὴ
							τῶν ὀργάνων εἴη συχνὴ, 
<a class="pb" href="#pb49" id="pb49">[p. 49]</a>
 πλησίον τῶν κατὰ φύσιν ἐν ταῖς τοιαύταις
							διαθέσεσιν οἱ <br class="lb"/>σφυγμοὶ γενήσονται καὶ τῷ ποσῷ τῆς διαστολῆς καὶ τῷ <br class="lb"/>ποιῷ τῆς
							κινήσεως καὶ τῷ χρόνῳ τῆς ἡσυχίας, ἑνὶ δὲ μόνῳ <br class="lb"/>τῷ μαλακῷ τῆς προσβολῆς, τοῦτο γὰρ
							ἴδιον ἀχώριστον αὐτῶν, <br class="lb"/>διαλλάξουσι τῶν κατὰ φύσιν. εἰ δὲ τὰ τοῦ μὲν ἀπὸ <br class="lb"/>τῆς
							χρείας τε καὶ τῶν ὀργάνων μὴ μεγάλην ἔχοι τὴν ἐκτροπὴν, <br class="lb"/>ἡ δύναμις δ’ ἰσχυρῶς
							κάμνοι, μικροὶ μὲν ἱκανῶς καὶ <br class="lb"/>πυκνοὶ, μετρίως δ’ ἂν εἶεν οἱ τοιοῦτοι βραδεῖς.
							ἀρκεῖ καὶ <br class="lb"/>περὶ ταύτης τῆς συμπλοκῆς τοσαῦτα. μεταβῶμεν δ’ ἐπὶ τὰς <br class="lb"/>ἑξῆς δύο,
							κοινὸν μὲν ἐχούσας τήν τε ῥώμην τῆς δυνάμεως <br class="lb"/>καὶ τὴν χρείαν τῆς γενέσεως τῶν
							σφυγμῶν ἐκλελυμένην, διαφερούσας <br class="lb"/>δ’ ἐν τοῖς ὀργάνοις. ἡ μὲν δὴ ἑτέρα αὐτῶν,
							<br class="lb"/>ἐφ’ ᾗ σκληρὸν μὲν τὸ ὄργανον, εὐρωστία δ’ ἐστὶ δυνάμεως, <br class="lb"/>ἐλάττων δ’ ἡ χρεία,
							μικροτέρους μὲν πάντως ἐργάζεται <br class="lb"/>τοὺς σφυγμοὺς, οὐ μὴν οὔτε βραδυτέρους οὔτε
							πυκνοτάτους <br class="lb"/>ἐξ ἀνάγκης. ἀλλ’ εἰ μὲν ἱκανῶς ἐκλυθείη τὰ τῆς <br class="lb"/>χρείας, μετρίως
							τῶν ὀργάνων ἐσκληρυσμένων, οὐ μικρότεροι <br class="lb"/>μόνον, ἀλλὰ καὶ βραδύτεροι σαφῶς καὶ
							ἀραιότεροι <br class="lb"/>γενήσονται. εἰ δὲ πλείων ἡ τῶν ὀργάνων εἴη κάκωσις ἤπερ 
<a class="pb" href="#pb50" id="pb50">[p. 50]</a>
 ἡ
							τῆς χρείας, μικρὸς ἱκανῶς ὁ τοιοῦτος σφυγμὸς γίνεται καὶ <br class="lb"/>διὰ τοῦτο πυκνὸς, διὰ δὲ
							αὐτὸ τοῦτο καὶ ἧττον βραδὺς <br class="lb"/>τοῦ κατὰ τὴν προτέραν διάθεσιν. εἰ γὰρ μήθ’ ἡ χρεία
							πληροῦται <br class="lb"/>καὶ ἡ δύναμις εὔρωστός ἐστιν, οὐκ ἄρ’ ἀξιολόγως <br class="lb"/>γένοιτο βραδύς. οὐ
							πληροῦται δ’ ἡ χρεία διὰ τὴν μικρότητα <br class="lb"/>διαστολῆς. αὕτη δ’ εἵπετο τῇ σκληρότητι
							τῶν ὀργάνων. <br class="lb"/>μαλακὰ δ’ εἴπερ ἦν, οὐκ ἂν ἐλάττων σαφῶς τοῦ κατὰ <br class="lb"/>φύσιν ὁ
							σφυγμὸς ἦν, πλὴν εἰ μὴ μεγάλως ἠλάττωτο τὰ τῆς <br class="lb"/>χρείας. καὶ πάντως ἂν εἰς τοσοῦτον
							ἀραιότερος ἐφαίνετο, <br class="lb"/>εἰς ὅσον ἂν καὶ τὰ τῆς χρείας καθῄρητο. καὶ μέντοι καὶ
							<br class="lb"/>βραδὺς σαφῶς μὲν ἐπὶ ταῖς ἀξιολόγοις τῆς χρείας ὑπαλλαγαῖς, <br class="lb"/>οὐ σαφῶς δ’ ἐπὶ
							ταῖς ἐλάττοσι. ἀλλ’ ἤδη καὶ περὶ <br class="lb"/>τούτων τῶν συμπλέξεων αὐτάρκως διειλεγμένοι τῶν
							ὑπολοίπων <br class="lb"/>δυοῖν μνημονεύσωμεν, ἐφ’ ὧν αὐξηθείσης μὲν τῆς <br class="lb"/>χρείας, ῥωσθείσης
							δὲ τῆς δυνάμεως οἱ χιτῶνες τῶν ἀρτηριῶν <br class="lb"/>ποτὲ μὲν μαλακοὶ, ποτὲ δὲ σκληροὶ
							γίνονται. μαλακῶν <br class="lb"/>μὲν δὴ ὄντων αὐτῶν πάντως μὲν οἱ σφυγμοὶ μεγάλοι <br class="lb"/>τε καὶ
							ταχεῖς γενήσονται, πυκνοὶ δ’ οὐκ ἐξ ἅπαντος, ἀλλ’ <br class="lb"/>ὅταν ἐξαίσιος ἡ τῆς χρείας
							αὔξησις ᾖ. τηνικαῦτα γὰρ οὔτε <br class="lb"/>τὸ μέγεθος τῆς διαστολῆς οὔτε τὸ τάχος τῆς κινήσεως
								﻿
<a class="pb" href="#pb51" id="pb51">[p. 51]</a>
 ἱκανὰ πληροῦν τὴν χρείαν. ὀλίγης δ’ οὔσης τῆς ὑπερβολῆς
							<br class="lb"/>ἀποχρώντως ὑπηρετεῖ καὶ τὸ μέγεθος μόνον. εἰ μέντοι σκληροὶ <br class="lb"/>γενηθεῖεν οἱ τῶν
							ἀρτηριῶν χιτῶνες, πολυειδῶς ἐν ταῖς <br class="lb"/>τοιαύταις διαθέσεσιν οἱ σφυγμοὶ τρέπονται.
							βραχείας μὲν <br class="lb"/>γὰρ οὔσης τῆς σκληρότητος, ἀξιολόγου δὲ τῆς κατὰ τὴν <br class="lb"/>χρείαν
							ὑπαλλαγῆς καὶ μείζους καὶ θάττους καὶ πυκνότεροι <br class="lb"/>τῶν κατὰ φύσιν ἔσονται. ἴσης δὲ
							καθ’ ἑκάτερον τῶν αἰτίων <br class="lb"/>τῆς εἰς τὸ παρὰ φύσιν ἐκτροπῆς γενομένης, καὶ μηδὲ πάνυ
							<br class="lb"/>τι μηδ’ ἑτέρας ἰσχυρᾶς, ἴσοι μὲν τοῖς κατὰ φύσιν, ὠκύτεροι <br class="lb"/>δὲ καὶ πυκνότεροι
							γίνονται. εἰ δ’ ἰσχυρὰ βλάβη καὶ τῆς <br class="lb"/>χρείας καὶ τῶν ὀργάνων γένοιτο, τῶν μὲν
							σκληρυνθέντων <br class="lb"/>ἐπὶ μᾶλλον, τῆς δ’ ἐπειγούσης ἀμετρότερον, θάττους μὲν <br class="lb"/>ἂν ἔτι
							καὶ νῦν εἶεν τῶν κατὰ φύσιν, μικρότεροι δὲ καὶ <br class="lb"/>πυκνότεροι. </p>
                  </section>
                  <section id="body-1-1-12" class="div textpart chapter level4">
                    <p class="p autofirst">Ἐπεὶ δὲ καὶ περὶ τούτων εἴρηται τὰ εἰκότα, <br class="lb"/>λοιπὸν ἂν εἴη προχειρισάμενον ἕνα
							τινὰ σφυγμὸν ἐπ’ αὐτοῦ <br class="lb"/>διδάξαι τὸ χρήσιμον τῆς αὐτοῦ γυμνασίας. ἔστω δὴ ὁ ταχὺς,
							<br class="lb"/>ὃν οἰκεῖον ῥώμης τε καὶ δυνάμεως ἐλέγομεν ὑπάρχειν καὶ <br class="lb"/>χρείας ἐπειγούσης καὶ
							ὀργάνων μαλακότητος. πῶς οὖν οὗτος 
<a class="pb" href="#pb52" id="pb52">[p. 52]</a>

							<span class="milestone">184</span>εὑρεθεὶς ἐφ’ ἑνὸς ἀῤῥώστου διορισθήσεται, πηνίκα
							μὲν <br class="lb"/>ὑφ’ ἑνὸς τῶν εἰρημένων αἰτίων, πηνίκα δ’ ὑπὸ δυοῖν, ἢ καὶ <br class="lb"/>πάντων
							γίνεται; τόνδε τὸν τρόπον. ἐπειδὴ τῆς μὲν ἰσχυρᾶς <br class="lb"/>δυνάμεως ὁ σφοδρὸς ἀχώριστός
							ἐστι, τῶν δὲ μαλακῶν ὀργάνων <br class="lb"/>ὁ μαλακὸς, ὅταν μὲν χωρὶς ἀμφοτέρων τούτων τὸ τάχος,
							<br class="lb"/>ἐκ τῆς χρείας ἐπειγούσης μόνης γίνεται, ὅταν δὲ μετὰ θατέρου, <br class="lb"/>πάντως μὲν καὶ
							ἐπ’ ἐκείνου, τοῦτο γνώρισμα παρέχοντος, <br class="lb"/>ἐξ ἀνάγκης δὲ καὶ διὰ τὴν τῆς χρείας
							αὔξησιν. ἐδείχθη <br class="lb"/>γὰρ ἔμπροσθεν ὡς οὐχ οἷόν τε γενέσθαι ταχεῖς σφυγμοὺς,
							<br class="lb"/>ὥσπερ οὐδὲ μεγάλους ἄνευ τοῦ τὴν χρείαν καλεῖν. ὁπόσον μὲν <br class="lb"/>οὖν τι μετέβαλεν
							εἰς <span class="milestone">93</span>ῥώμην, ἢ εἰς ἀῤῥωστίαν ἡ δύναμις, <br class="lb"/>ἐκ τῶν
							ἰδίων αὐτῆς σφυγμῶν ἔνεστι διαγινώσκειν. οὕτω δὲ <br class="lb"/>καὶ περὶ τῶν ὀργάνων τῆς
							ποιότητος. καὶ γὰρ καὶ ταύτης <br class="lb"/>ἐνδεικτικοὺς ἔχομεν σφυγμούς. ὁπόσον δὲ ἡ χρεία τῆς
							γενέσεως <br class="lb"/>αὐτῶν, τεκμήρασθαι χρὴ συλλογιζόμενον ἐκ τῆς κατὰ τὸ <br class="lb"/>μέγεθός τε καὶ
							τὴν πυκνότητα καὶ τὸ τάχος μεταβολῆς. εἰ <br class="lb"/>γὰρ καὶ μέγιστος καὶ πυκνότατος ἅμα
							αὐτὸς εἴη καὶ τάχιστος, <br class="lb"/>ἐσχάτως ἐπείγεται τῆς χρείας· εἰ δ’ ἁπλῶς μέγας τε καὶ
								
<a class="pb" href="#pb53" id="pb53">[p. 53]</a>
 θάττων βραχεῖ, μὴ μέντοι μέγιστός τε καὶ πυκνὸς, οὐκ ἂν <br class="lb"/>εἴη μεγάλη
							τῆς χρείας ἡ μεταβολὴ πρὸς τῷ καὶ ἀπὸ τῶν <br class="lb"/>ἄλλων γνωρισμάτων χωρὶς τῶν σφυγμῶν
							δύνασθαι προγινώσκεσθαι <br class="lb"/>τὰ τῆς χρείας πῶς ἔχει. εἴτε γὰρ θερμασίας εἴη
							<br class="lb"/>πλῆθος εἴτε δαπάνη τοῦ ψυχικοῦ πνεύματος, οὐ χαλεπὸν <br class="lb"/>διορίσασθαι. ἡ μὲν γὰρ
							θερμασία τὴν ἁφὴν οὐκ ἂν λάθοι, <br class="lb"/>τὰ πολλὰ δὲ καὶ τῷ τῆς δυσπνοίας ἤδη σαφέστατα
							γνωρίζεται <br class="lb"/>καὶ δίψει καὶ τῇ ἔνδον αἰσθήσει τοῦ κάμνοντος. ἡ δὲ <br class="lb"/>τοῦ ψυχικοῦ
							πνεύματος ἀνάλωσις ἔν τε τοῖς γυμναζομένοις <br class="lb"/>καὶ διαφορουμένοις καὶ τοῖς εἴσω
							ῥεύμασι γίνεται, ὧν οὐδὲν <br class="lb"/>λάθοι τὸν ἰατρόν. οὐδὲ χρὴ νῦν ἡμᾶς ἐπὶ πλέον ὑπὲρ
							αὐτῶν <br class="lb"/>λέγειν, οὐ γὰρ τῆς ἄρτι προκειμένης πραγματείας ὅτι μὴ <br class="lb"/>πάρεργον, ἀλλὰ
							τῆς προγνωστικῆς ἐστιν ὁ τοιοῦτος λόγος. <br class="lb"/>ἐμνημονεύσαμεν δ’ αὐτοῦ νῦν ἐνδείξασθαι
							τοῖς περὶ τὸν <br class="lb"/>Ἀρχιγένην βουλόμενοι, πρὸς τοῖς περὶ τῆς γενέσεως τοῦ ταχέος
							<br class="lb"/>σφυγμοῦ κακῶς αὐτοῖς εἰρημένοις, ὡς οὐ χαλεπόν ἐστιν <br class="lb"/>ἐξευρίσκειν ἑκάστοτε
							τὴν ποιήσασαν αἰτίαν. ἔσται δὲ καὶ διὰ <br class="lb"/>τῶν ἑξῆς ἔτι σαφέστερον ταὐτὸ τοῦτο, περὶ
							τῶν ὑπολοίπων 
<a class="pb" href="#pb54" id="pb54">[p. 54]</a>
 σφυγμῶν τῆς γενέσεως εἰ διέλθοιμεν πρότερον, οἷον τῶν
							<br class="lb"/>τε ἀτάκτων καὶ ἀρύθμων καὶ ἀνωμάλων καλουμένων, <br class="lb"/>καὶ μάλιστα εἰ καὶ κατὰ μίαν
							διαστολὴν τῆς ἀρτηρίας εἶεν <br class="lb"/>τοιοῦτοι. </p>
                  </section>
                </section>
                <a class="pb" href="#pb55" id="pb55">[p. 55]</a>
                <section id="body-1-2" class="div textpart book level3">
                  <section id="body-1-2-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ ΣΦΥΓΜΟΙΣ <br class="lb"/>ΑΙΤΙΩΝ ΒΙΒΛΙΟΝ Β.<a class="bookmark" href="#body-1-2-1"> §</a></h4>
                    <p class="p autofirst">Περὶ μὲν οὖν τοῦ σφοδροῦ σφυγμοῦ καὶ <br class="lb"/>τοῦ σκληροῦ καὶ τοῦ μεγάλου καὶ προσέτι
							ταχέος τε καὶ <br class="lb"/>πυκνοῦ καὶ τῶν ἐναντίων αὐτοῖς διὰ τοῦ πρώτου δεδήλωται <br class="lb"/>λόγου,
							τίς θ’ ἡ γένεσις ἑκάστου καὶ πόσων αἰτίων <br class="lb"/>δεῖται καὶ πῶς ἀλλήλοις συμπραττόντων
							καὶ τίνες μὲν <br class="lb"/>ἐξ ἀνάγκης αὐτῶν ἕπονται ταῖς γεννώσαις αἰτίαις, τίνες <br class="lb"/>δ’
							οἰκεῖοι μέν εἰσιν αὐταῖς, οὐ μὴν ἀναγκαίαν γε τὴν ἀκολουθίαν <br class="lb"/>ἔχουσιν. ἑξῆς δ’ ἂν
							εἴη περὶ τῶν ὑπολοίπων σφυγμῶν <br class="lb"/>τῆς γενέσεως διελθεῖν, καὶ πρῶτόν γε τῶν ἀνωμάλων.
								
<a class="pb" href="#pb56" id="pb56">[p. 56]</a>
 ἐπεὶ δὲ τούτων οἱ μὲν ἐν μιᾷ κινήσει τῆς ἀρτηρίας τὴν ἰσότητα
							<br class="lb"/>διαφθείρουσι, οἱ δ’ ἐν πλείοσιν, ἥν περ δὴ καὶ συστηματικὴν <br class="lb"/>ἀνωμαλίαν ἔθος
							ἐστὶ τοῖς ἰατροῖς ὀνομάζειν, καὶ <br class="lb"/>ἔστιν αὕτη πολὺ σαφεστέρα τῆς καθ’ ἕνα μόνον
							σφυγμὸν γινομένης, <br class="lb"/>κάλλιον ἂν εἴη περὶ προτέρας ταύτης ποιήσασθαι <br class="lb"/>τὸν λόγον.
							ἕπονται δὴ πάντες οἱ τοιοῦτοι σφυγμοὶ καθόλου <br class="lb"/>μὲν φάναι ταῖς τε τῆς καρδίας
							ἀνωμάλοις δυσκρασίαις καὶ <br class="lb"/>κακώσεσιν ὀργάνων ἢ δυνάμεων. ἢ γὰρ ἐμφράξεσιν, ἢ
							<br class="lb"/>θλίψεσιν, ἢ σκληρότησιν, ἢ πλήθεσιν ἐπιγίνονται, πλήθους <br class="lb"/>νῦν ἀκουομένου τοῦ
							πρὸς τὴν δύναμιν μετρουμένου. οὐ μὴν <br class="lb"/>ἀρκεῖ τοῦτο μόνον γιγνώσκειν ὑπὲρ αὐτῶν,
							ἀλλὰ χρὴ τά τε <br class="lb"/>κατὰ μέρος ἅπαντα διορίσασθαι καὶ τὴν οἰκείαν ἀπόδειξιν
							<br class="lb"/>ἑκάστῳ προσθεῖναι. τριῶν οὖν ὄντων συνεκτικῶν αἰτίων γενέσεως <br class="lb"/>σφυγμῶν,
							ὀργάνου καὶ δυνάμεως καὶ χρείας, διὰ μὲν <br class="lb"/>τὴν τῆς χρείας ἀλλοίωσιν οὐχ οἷόν τε
							γενέσθαι τὴν ἐν τοῖς <br class="lb"/>σφυγμοῖς ἀνωμαλίαν συστηματικὴν ἐναργῆ. οὐδὲ γὰρ ἐξαίφνης,
							<br class="lb"/>οὐδὲ ἀθρόως εἰς τοσοῦτόν ποτε μεταβάλλειν ἐγχωρεῖ <br class="lb"/>τὴν χρείαν, <span class="milestone">186</span>ὥστε εἰ τύχοι τὸν σφυγμὸν τὸν πρότερον <br class="lb"/>μὲν γενέσθαι
							μέγαν, ἢ ταχὺν, ἢ πυκνότερον, τὸν δὲ δεύτερον 
<a class="pb" href="#pb57" id="pb57">[p. 57]</a>
 μικρὸν, ἢ βραδὺν, ἢ ἀραιόν.
							εἴτε γὰρ αὔξησις εἴη τῆς κατὰ <br class="lb"/>φύσιν θερμότητος, εἴτε μείωσις, εἴτε πλείων εἴτε
							ἐλάττων <br class="lb"/>δαπάνη τοῦ ψυχικοῦ πνεύματος, οὐδὲν τούτων ἀθρόαν οὕτως <br class="lb"/>ἴσχοι
							μεταβολὴν, ὡς τοὺς σφυγμοὺς ἀνίσους ἐργασθῆναι. <br class="lb"/>μάθοις δ’ ἂν ἀκριβῶς ἐκ τῶν
							γινομένων παροξυσμῶν ἐν ἅπασι <br class="lb"/>τοῖς ἐπιεικέσι πυρετοῖς, οἷον τοῖς τ’ ἐπὶ βουβῶσι
							καὶ τριταίοις <br class="lb"/>τοῖς ἀκριβέσι καὶ τοῖς δι’ ἔγκαυσιν, ἢ ψύξιν, ἢ ὁτιοῦν <br class="lb"/>ἄλλο
							τοιοῦτον. ἅπας γὰρ ὁ ἀπὸ τῆς ἀρχῆς αὐτῶν ἕως τῆς <br class="lb"/>ἀκμῆς χρόνος ἀνάλογον τῇ κατὰ
							θερμασίαν αὐξήσει καὶ <br class="lb"/>τοὺς σφυγμοὺς εἰς μέγεθος καὶ τάχος καὶ πυκνότητα τρέπων
							<br class="lb"/>οὐδέποτε τὸν δεύτερον σφυγμὸν τοῦ προτέρου σαφῶς ἐνδείκνυται <br class="lb"/>διαφέροντα.
							ἀλλ’ εἰ μὲν χρόνον τινὰ συχνὸν διαλείποις <br class="lb"/>καὶ μείζων ἐναργῶς καὶ θάττων καὶ
							πυκνότερος φαίνεται, <br class="lb"/>παραυτίκα δ’ οὐδὲ ἀλλοιότερος, πλὴν εἰ συνέλθοι ποτὲ τῶν
							<br class="lb"/>προειρημένων τι, ἢ πλῆθος λέγω τὸ πρὸς τὴν δύναμιν νοούμενον, <br class="lb"/>ἢ σφήνωσις, ἢ
							θλίψις, ἢ σκληρότης ὀργάνων, ἢ τῆς <br class="lb"/>καρδίας αὐτῆς δυσκρασία τις ἀνώμαλος, ἅπερ οὐκ
							ἔτ’ ἐπιεικοῦς <br class="lb"/>νοσήματος. καὶ γάρ τοι καὶ αὐτοῖς τοῖς ὑγιαίνουσιν, 
<a class="pb" href="#pb58" id="pb58">[p. 58]</a>

							ὅταν ἤτοι λουσάμενοι τύχωσιν ἢ γυμνασάμενοι, δαπανωμένου <br class="lb"/>μὲν τοῦ πνεύματος,
							αὐξανομένης δὲ τῆς θερμασίας, <br class="lb"/>μείζους καὶ θάττους καὶ πυκνότεροι τῶν κατὰ φύσιν
							οἱ σφυγμοὶ <br class="lb"/>φαίνονται, σαφῆ δὲ οὐδέποτε ὁ δεύτερος τοῦ προτέρου <br class="lb"/>τὴν διαφορὰν
							ἴσχει. ὅστις δ’ ἀνωμάλους καὶ τοὺς τοιούτους <br class="lb"/>εἶναι λέγει σφυγμοὺς, κᾂν μὴ
							φαίνωνται, τῆς μὲν ἐν τοῖς <br class="lb"/>ὀνόμασι συνηθείας ὑπερορᾷ, σοφώτερον δ’ οὐδὲν
							διδάσκει· <br class="lb"/>οὐδὲ γὰρ οὓς ἂν ὁ λόγος ἐξεύρῃ κατά τινα συλλογισμὸν ἀνίσους,
							<br class="lb"/>τούτους ἀνωμάλους εἰώθαμεν καλεῖν, ἀλλ’ οὓς ἂν ἐναργῶς <br class="lb"/>αἰσθήσει
							διαγινώσκοιμεν ὄντας τοιούτους. καλείτω δὲ <br class="lb"/>οὖν, εἰ βούλοιτό τις, καὶ τούτους
							ἀνωμάλους, ἀλλ’ ἐκεῖνό γ’ <br class="lb"/>ἴστω, ὡς οὐδεμία τῶν αἰσθητῶν ἀνωμαλιῶν διὰ τὴν τῆς
							<br class="lb"/>χρείας ἀλλοίωσιν γίνεται. τάχα μὲν οὖν ἤρκει καὶ τοσαῦτ’ εἰς <br class="lb"/>ἔνδειξιν τοῦ
							μηδέποτε τὴν συστηματικὴν καλουμένην ἀνωμαλίαν <br class="lb"/>ἀλλοιώσει χρείας ἕπεσθαι.
							προσκείσθω δ’ ἔτι τὸ κατὰ <br class="lb"/>τοὺς θυμοὺς ἐνίοτε φαινόμενον, ἐπειδὴ καὶ οὗτοι τῆς
							ἐμφύτου <br class="lb"/>θερμασίας οἷον ζέσις τις εἶναι δοκοῦσιν. ἀνώμαλοι τοίνυν καὶ <br class="lb"/>τούτοις
							οἱ σφυγμοὶ γίνονταί ποτε, κατὰ μὲν τὸν ἴδιον αὐτῶν <br class="lb"/>λόγον οὐδαμῶς, ἦσαν γὰρ ἂν ἀεὶ
							τοιοῦτοι, φόβου δέ τινος 
<a class="pb" href="#pb59" id="pb59">[p. 59]</a>
 συνδραμόν<span class="milestone">94</span>τος
							αὐτοῖς. εὐλόγως δὴ τηνικαῦτα ποικίλοι τε <br class="lb"/>καὶ ἀνώμαλοι φαίνονται, ὡς ἂν οὐ μόνον
							ὑπὸ διαφερόντων <br class="lb"/>αἰτίων, ἀλλὰ καὶ τῇ φύσει ἐναντίων ἀλλοιούμενοι. διὰ μὲν <br class="lb"/>γὰρ
							τὴν τῆς ἀντιτιμωρήσεως ὄρεξιν ὑψηλοὶ καὶ μεγάλοι καὶ <br class="lb"/>ταχεῖς καὶ σφοδροὶ, διὰ δὲ
							τὴν τοῦ τι παθεῖν μᾶλλον ἢ δρᾶσαι <br class="lb"/>προσδοκίαν μικροὶ καὶ ταπεινοὶ καὶ ἀμυδροὶ καὶ
							βραδεῖς <br class="lb"/>γίνονται. ἐναλλὰξ οὖν ἀλλήλοις ἑκάτεροι φαίνονται κατὰ τὴν <br class="lb"/>τοῦ
							κρατοῦντος αἰτίου φύσιν ὑπαλλαττόμενοι. κρατεῖ δὲ ποτὲ <br class="lb"/>μὲν ὁ θυμὸς μᾶλλον, ποτὲ
							δὲ τὸ δέος. ἀλλὰ καὶ αὐτὸς ὁ <br class="lb"/>φόβος, ὁ γοῦν ἰσχυρὸς, ἀνωμάλους ἐργάζεται τοὺς
							σφυγμοὺς <br class="lb"/>κακώσει δυνάμεως, μὴ ἀλλοιώσει χρείας. πῶς οὖν ἡ δύναμις <br class="lb"/>κακουμένη
							τοὺς σφυγμοὺς ἀνωμάλους ἐργάζεται; τοῦτο γὰρ <br class="lb"/>ἐφεξῆς ἐστιν εἰπεῖν. τῷ μὴ πάντη τῶν
							ὀργάνων κρατεῖν, ὡς <br class="lb"/>ὅταν γε κρατῇ, πάντας ὁμοίους τε καὶ ἴσους ἀποτελεῖ. εἰ δέ
							<br class="lb"/>που σφάλλει περὶ τὴν ἐνέργειαν, οἷον ὀκλάσασα, διαφθείρει <br class="lb"/>ταύτῃ τὴν ἰσότητα.
							χρὴ δὲ προσέχειν ἀκριβῶς τῷ λεγομένῳ <br class="lb"/>τὸν νοῦν, ἵνα μή τις οἰηθῇ πάσῃ κακώσει
							δυνάμεως ἐξ ἀνάγκης <br class="lb"/>ἕπεσθαι τὴν συστηματικὴν ἀνωμαλίαν. οὐ γὰρ οὕτως <br class="lb"/>ἔχει.
							ἀλλ’ ὅταν μὲν κατὰ τὸν ἑαυτῆς λόγον ἀῤῥωστῇ, σπανίως ﻿
<a class="pb" href="#pb60" id="pb60">[p. 60]</a>
 ποτὲ τοὺς σφυγμοὺς
							ἀνωμάλους ἀποτελεῖ. ὅταν δ’ αὐτὴ μὲν <br class="lb"/>ἰσχυρὰ καθ’ ἑαυτὴν ᾖ, βαρύνηται δ’ ὑπὸ
							πλήθους, ἢ δυσπειθῆ <br class="lb"/>παντάπασιν ἔχῃ τὰ ὄργανα, <span class="milestone">187</span>τηνικαῦτα τὴν εἰρημένην <br class="lb"/>ἀνωμαλίαν ἐργάζεται. μαθεῖν δ’ ἔνεστιν ὃ βούλομαι
							<br class="lb"/>σαφέστερον διὰ παραδείγματος. ἀναμνησθῶμεν γὰρ δυοῖν <br class="lb"/>ἀνθρώπων βαδιζόντων
							ἀτρέμα. ἔστω δὲ ὁ μὲν ἕτερος ἰσχυρότατός <br class="lb"/>τε ἅμα καὶ νεώτατος, ἀλλὰ βασταζέτω
							μέγιστον <br class="lb"/>φορτίον, ὁ δ’ ἕτερος μηδὲν ὅλως βασταζέτω, πάνυ δ’ ἀσθενὴς <br class="lb"/>ἔστω διὰ
							νόσον, ἢ γῆρας. οὔτ’ αὖ μέγα προβαίνοντες οὔτε <br class="lb"/>ταχέως οὗτοι, καὶ ταύτῃ μηδὲν
							ἀλλήλων διαφέροντες εἰς τὴν <br class="lb"/>ἐνέργειαν ἐκείνῳ διοίσουσι, ᾗ τὰ πολλὰ μὲν ὡσαύτως ὁ
							ἀσθενὴς <br class="lb"/>βαδιεῖται, διαφερόντως δὲ καὶ ἀνωμάλως καὶ ἄλλοτε <br class="lb"/>ἀλλοίως ὁ ἰσχυρός.
							ὁ μὲν γὰρ οὐδ’ εἰ προθυμηθείη δυνατός <br class="lb"/>ἐστιν ἢ μεγάλην ἢ ταχεῖάν ποτε τὴν
							ἐνέργειαν ποιήσασθαι, <br class="lb"/>ὁ δ’ ἰσχυρὸς τὰ πολλὰ μὲν καὶ αὐτὸς ὁμοίως, ἔστι δ’ ὅτε
							<br class="lb"/>πλέονι προθυμίᾳ χρησάμενος καὶ θᾶττον καὶ μᾶλλον ἐνήργησε. <br class="lb"/>πρὸς γοῦν ὀλίγον,
							εἶτ’ αὖθις ὑπὸ τοῦ φορτίου κινηθεὶς <br class="lb"/>εἰς τὴν ἐξ ἀρχῆς βραδύτητά τε καὶ μικρότητα
							τῆς <br class="lb"/>ἐνεργείας ὑπηνέχθη. ταὐτὸν δὴ τοῦτο συμπίπτει καὶ τῇ διὰ 
<a class="pb" href="#pb61" id="pb61">[p. 61]</a>
 τῶν
							ἀρτηριῶν ἐνεργείᾳ. καταπεπτωκυίας μὲν γὰρ εἰς ἱκανὴν <br class="lb"/>ἀσθένειαν τῆς δυνάμεως,
							ἀμυδροὶ καὶ μικροὶ καὶ βραδεῖς οἱ <br class="lb"/>σφυγμοὶ γίνονται. εἰ δ’ ἐῤῥωμένη μὲν εἴη κατὰ
							τὸν ἑαυτῆς <br class="lb"/>λόγον, ὑπὸ δέ τινος πλήθους βαρύνοιτο, ποικίλους οὕτω καὶ
							<br class="lb"/>ἀνωμάλους ἀποτελεῖ, τοὺς πλείστους μὲν ἀμυδροὺς καὶ βραδεῖς <br class="lb"/>καὶ μικροὺς,
							ὅταν ἰσχυρῶς βαρυνθῇ, τοὺς πλείστους δ’ <br class="lb"/>αὖ πάλιν σφοδροὺς καὶ ταχεῖς καὶ
							μεγάλους, ὅταν ἐπ’ ὀλίγον. <br class="lb"/>ὁπόταν δὲ μήτ’ ἰσχυρὰ πάνυ μήτ’ ἄγαν ἐπιεικὴς ἡ
							κάκωσις γένηται, <br class="lb"/>ἐγγύς τι τῷ πλήθει τοὺς ἐναντίους, ὡς μήτε πλείους ἔχειν
							<br class="lb"/>εἰπεῖν μήτ’ ἐλάσσους ἢ τοὺς σφοδροὺς τῶν ἀμυδρῶν, ἢ τοὺς <br class="lb"/>μεγάλους τῶν
							μικρῶν, ἢ τοὺς ταχεῖς τῶν βραδέων. οὕτω μὲν <br class="lb"/>αἱ τῆς δυνάμεως βλάβαι τοὺς σφυγμοὺς
							ἀνωμάλους ἐργάζονται· </p>
                  </section>
                  <section id="body-1-2-2" class="div textpart chapter level4">
                    <p class="p autofirst">αἱ δὲ τῶν ὀργάνων τόνδε τὸν τρόπον· <br class="lb"/>ὅταν αἱ περικείμεναι χῶραι τῆς ἀρτηρίας
							ἕνεκα τοῦ διαστελλομένας <br class="lb"/>αὐτὰς ἐκδέχεσθαι καταληφθῶσιν ὑπό τινος <br class="lb"/>ἑτέρου
							σώματος, ἀνάγκη στενοχωρουμένας τούτῳ τὰς ἀρτηρίας <br class="lb"/>ἀδυνατεῖν αὐτάρκως
							διαστέλλεσθαι. τὸ καθ’ ἑκάστην <br class="lb"/>οὖν ἐνέργειαν ἐλλιπὲς ἀθρόον ἕν ποτε κεφάλαιον
							ἀξιόλογον <br class="lb"/>ἀποτελεῖ, ὥστε πολὺ τῆς χρείας ἀπολείπεσθαι τὴν ἐνέργειαν. 
<a class="pb" href="#pb62" id="pb62">[p. 62]</a>

							τότε δ’ ἤδη καὶ ἡ δύναμις ἀναγκάζεται βιαίως τε καὶ σφοδρῶς <br class="lb"/>ἐνεργεῖν,
							ἀποσείσασθαι καὶ διώσασθαι σπεύδουσα τὰ περικείμενα <br class="lb"/>τοῖς ὀργάνοις αὑτῆς καὶ
							κωλύοντα τὰς κινήσεις. κᾀν <br class="lb"/>τούτῳ μείζονά τε τῶν ἔμπροσθεν ἀνάγκη καὶ σφοδρότερον
							<br class="lb"/>καὶ ὠκύτερον γενέσθαι τὸν σφυγμόν. πυκνότερος δ’ ἂν οὐ <br class="lb"/>νῦν πρῶτον, ἀλλ’
							εὐθὺς ἐξ ἀρχῆς ἐγένετο. δέδεικται γὰρ ἐν <br class="lb"/>τῷ πρὸ τούτου λόγῳ ταῖς ἐλλιπεστέραις
							τῆς χρείας ἐνεργείαις <br class="lb"/>ἐξ ἀνάγκης ἑπομένη πυκνότης σφυγμῶν. εἰ μὲν οὖν <br class="lb"/>τὴν
							ἴσην ὁρμὴν ἡ δύναμις ἐπὶ τούτων ἐφύλαττεν ἐν ἁπάσαις <br class="lb"/>ἐφεξῆς διαστολαῖς, ὁμοίως ἂν
							ἀεὶ μεγάλοι καὶ σφοδροὶ καὶ <br class="lb"/>ταχεῖς ἐγίνοντο, νυνὶ δ’, οὐ γὰρ φυλάττει, ἀλλὰ πάλιν
							ἐπὶ <br class="lb"/>τὴν ἐξ ἀρχῆς φέρεται κίνησιν, ἐν τούτῳ πολυειδής τε καὶ <br class="lb"/>συνεχὴς ἡ
							ἀνωμαλία γίνεται. τοῦ δὲ μὴ φυλάττειν αἴτιόν ἐστι <br class="lb"/>τὸ μηδὲν ἀνύουσαν αὐτὴν μέγα
							κάμνειν ματαίως. εἰ μὲν <br class="lb"/>οὖν ὑγρότης εἴη τις περικεχυμένη ταῖς ἀρτηρίαις ταῖς
							σφοδραῖς <br class="lb"/>καὶ βιαίαις κινήσεσιν ὠθουμένη, μεταῤῥεῖν ἄλλοτ’ εἰς <br class="lb"/>ἄλλους
							ἀναγκάζεται τόπους, ἔστ’ ἂν ἤτοι κατά τινα πόρον <br class="lb"/>ἐνεχθεῖσα τὸν ἐξοχετεῦσαι
							δυνάμενον αὐτὴν, ἐκπέσῃ τοῦ <br class="lb"/>σώματος, ἢ καὶ λεπτυνθεῖσα τῷ χρόνῳ ἢ καὶ τελέως εἰς
								
<a class="pb" href="#pb63" id="pb63">[p. 63]</a>
 ἀτμοὺς λυθεῖσα διαπνευσθείη. κᾀν τούτῳ τέως ἀνάγκη ποικίλην <br class="lb"/>τε καὶ
							συνεχῆ γίνεσθαι τὴν ἀνωμαλίαν, μήτ’ ἴσων τὸ <br class="lb"/>πλῆ<span class="milestone">188</span>θος ἐν παντὶ τῷ μεταξὺ χρόνῳ τῶν ὑγρῶν φυλαττομένων <br class="lb"/>μήτε τὰς αὐτὰς
							στενοχωρούντων ἀρτηρίας, ἀλλ’ ἐξ <br class="lb"/>ἀκυρωτέρων πολλάκις μορίων εἰς τὰ κυριώτερα, κᾀκ
							τούτων <br class="lb"/>αὖθις εἰς ἀκυρώτερα μεθισταμένων. εἰ δ’ ἤτοι φλεγμονή τις <br class="lb"/>ἢ
							ἀπόστασις, ἢ σκίῤῥος εἴη τὸ πάθημα τῶν περικειμένων ταῖς <br class="lb"/>ἀρτηρίαις σωμάτων ὑφ’ οὗ
							θλίβονταί τε καὶ στενοχωροῦνται, <br class="lb"/>διὰ μακροτέρων οὕτως ἀνάγκη χρόνων τοῖς ἴσοις
							σφυγμοῖς <br class="lb"/>παρεμπίπτειν τοὺς ἀνίσους. ἀεὶ γὰρ τὰ αὐτὰ μόρια τῶν αὐτῶν <br class="lb"/>ἀρτηριῶν
							θλίβεται πρὸς τῶν αὐτῶν, ἢ ἴσων τοῖς μεγέθεσιν, <br class="lb"/>ἢ καὶ παραπλησίων ὄγκων. γίνεται
							δέ ποτε καὶ διὰ <br class="lb"/>πλῆθος αἵματος, ἤτοι ταῖς φλεψὶν ἢ ταῖς ἀρτηρίαις αὐταῖς
							<br class="lb"/>ἐγκεχυμένου, ἀνωμαλία σφυγμῶν. ἀλλ’ αὕτη γε ταῖς φλεβοτομίαις <br class="lb"/>τάχιστα
							καθίσταται. τὸ μὲν γὰρ ἐν ταῖς φλεψὶ πλῆθος, <br class="lb"/>ὡς ἂν παρακειμένων ἑαυταῖς ἀρτηριῶν,
							θλῖβόν τε καὶ στενοχωροῦν <br class="lb"/>αὐτὰς, ὁμοίως τῷ παρὰ φύσιν ὄγκῳ κενωθὲν ταῖς
							<br class="lb"/>φλεβοτομίαις αὐτίκα μὲν συγκαθεῖλε τὸν ὄγκον τῶν φλεβῶν, <br class="lb"/>εὐθὺς δὲ καὶ ταῖς
							ἀρτηρίαις χώραν εὐπετῆ πρὸς τὴν κίνησιν 
<a class="pb" href="#pb64" id="pb64">[p. 64]</a>
 παρέσχεν, ἐφ’ ᾗ τὴν κατὰ φύσιν
							ἐνέργειαν ἀκώλυτον λαβοῦσαι <br class="lb"/>τὴν ὁμαλότητα τῶν σφυγμῶν ἅμ’ αὐτῇ τὴν κατὰ φύσιν
							<br class="lb"/>ἀνεκτήσαντο. τὸ δ’ ἐν ταῖς ἀρτηρίαις αὐταῖς αἷμα, τοῦτο <br class="lb"/>μὲν ὅπως ἐνίσταται
							ταῖς ὁδοῖς τοῦ πνεύματος οὐδὲ λόγου <br class="lb"/>δεῖται, καὶ μάλιστα ἢν καὶ παχύ πως, ἢ
							γλίσχρον, ἢ κᾀν <br class="lb"/>τοῖς ἐσχάτοις αὐτῶν πέρασιν ἐσφηνωμένον εἴη. τηνικαῦτα <br class="lb"/>γὰρ
							οὔθ’ ἕλκειν οὔτ’ ἐκπέμπειν τὸ πνεῦμα δυνάμεναι πολυειδῆ <br class="lb"/>θ’ ἅμα καὶ χαλεπωτάτην
							ἐργάζονται τὴν ἀνωμαλίαν, <br class="lb"/>καὶ μάλισθ’ ὅταν ἤτοι τῆς καρδίας αὐτῆς ἐγγὺς ἢ καὶ
							πόῤῥω <br class="lb"/>μὲν ἀλλ’ ἐν κυρίοις μέρεσιν ἡ σφήνωσις τῶν ἐμφραττόντων <br class="lb"/>χυμῶν γίνηται.
							καθόλου τοίνυν εἰπεῖν ἢ θλιβομένων ἰσχυρῶς <br class="lb"/>τῶν ἀρτηριῶν, ἢ ἐμφραττομένων ἀνωμαλία
							τις γίνεται <br class="lb"/>περὶ τοὺς σφυγμοὺς, κᾂν μηδὲν ἡ δύναμις πέπονθεν. εἰ μέντοι <br class="lb"/>καὶ
							ἡ δύναμις ἔχει φαύλως ἐπὶ τῇ τοιαύτῃ τῶν ὀργάνων <br class="lb"/>διαθέσει, παντί που δῆλον ὡς
							πολυειδεστέραν ἀνάγκη γενέσθαι <br class="lb"/>τὴν ἀνωμαλίαν, ὥσπερ γε καὶ εἰ <span class="milestone">95</span>κατὰ τὴν καρδίαν <br class="lb"/>αὐτὴν ἀνώμαλος ὑπάρχει δυσκρασία, περὶ
							ἧς ἅπαντα τὸν λόγον <br class="lb"/>ἀκριβώσαιμι ἐν τῇ προγνωστικῇ πραγματείᾳ. εἰ δὲ τὰ μὲν
							<br class="lb"/>τῶν ὀργάνων ἔχοι καλῶς, ἡ δύναμις δ’ ἀσθενὴς εἴη μεγάλως, ﻿
<a class="pb" href="#pb65" id="pb65">[p. 65]</a>
 ἡ
							προειρημένη μὲν οὐκ ἂν εἴη; ἡ μέντοι μύουρος ὀνομαζομένη <br class="lb"/>γένοιτ’ ἂν ἀνωμαλία.
							κατὰ γὰρ τὴν ἐπιβολὴν τῶν δακτύλων <br class="lb"/>ἡ δύναμις νικωμένη μικροτέρους ἀεὶ καὶ
							ἀμυδροτέρους <br class="lb"/>ἐργάζεται τοὺς σφυγμούς. ἀποδείξεως δ’ οὐκ ἔτι δεῖ τῷ <br class="lb"/>λόγῳ.
							δέδεικται γὰρ ἐν τοῖς περὶ διαγνώσεως αὐτάρκως. ἀλλ’ <br class="lb"/>ὃ χρὴ προσθεῖναι χρήσιμον
							εἰς τὰ παρόντα, τοῦτο <br class="lb"/>προσκείσεται. </p>
                  </section>
                  <section id="body-1-2-3" class="div textpart chapter level4">
                    <p class="p autofirst">Τὴν ἀσθένειαν τῆς τοὺς σφυγμοὺς ἐργαζομένης <br class="lb"/>δυνάμεως οὐκ ἴσην ἐν πάσαις ταῖς
							διαθέσεσι ὑπάρχειν <br class="lb"/>ἀναγκαῖον, ἀλλὰ πάμπολυ δή τι τὸ μᾶλλόν τε καὶ ἧττον
							<br class="lb"/>ὑπάρχειν. ἡ μὲν δὴ πρώτη καὶ βραχεῖα μικροτέρους μὲν <br class="lb"/>καὶ ἀμυδροτέρους, οὐ
							μήν γε μυούρους ἐργάζεται τοὺς σφυγμούς· <br class="lb"/>ἡ δὲ ἐπὶ ταύτῃ τοσούτῳ μείζων, ὡς ἤδη
							καὶ τοὺς ἐπιβαλλομένους <br class="lb"/>δακτύλους ἄχθος εἶναι τῇ δυνάμει, τῶν μυούρων <br class="lb"/>ἐστὶ
							σφυγμῶν ἀποτελεστική. διττῆς δ’ οὔσης ἐν αὐτοῖς διαφορᾶς, <br class="lb"/>οἱ μὲν γὰρ αὐτῶν εἰς
							τὴν ἐξ ἀρχῆς κίνησιν ἐπανέρχονται <br class="lb"/>καὶ καλοῦσιν αὐτοὺς μυούρους παλινδρομοῦντας,
							οἱ δ’ αὐτόθι <br class="lb"/>που καταστρέφουσιν, ἰστέον ὡς οἱ μὲν πρότεροι μικρο<span class="milestone">189</span>τέραν 
<a class="pb" href="#pb66" id="pb66">[p. 66]</a>
 δείκνυνται τὴν ἀσθένειαν. ἀναμάχεται γάρ
							πως <br class="lb"/>ἡ δύναμις ἔτι καὶ οἷον ἀθροίζουσα καὶ συστρέφουσα πολλάκις <br class="lb"/>ἑαυτὴν αὔξει
							μὲν τὸ μέγεθος οὕτω τῶν σφυγμῶν, αὔξει <br class="lb"/>δὲ καὶ τὸν τόνον. οἱ μέντοι καταμένοντες
							ἐν ἐσχάτῃ μικρότητι <br class="lb"/>καὶ μηκέτ’ ἐπανερχόμενοι μειζόνως ἢ κατὰ τούτους
							<br class="lb"/>ἐμφαίνουσι λελύσθαι τὴν δύναμιν, ὥσπερ εἰ καὶ τελέως ἐκλείποιεν, <br class="lb"/>ἐσχάτην
							τινὰ τὴν ἀῤῥωστίαν ἐνδείξονται. ὅτι μέντοι <br class="lb"/>τούτων ἁπάντων ἡ διάγνωσις ἐπικειμένων
							τῶν δακτύλων <br class="lb"/>ταῖς ἀρτηρίαις καὶ μηδόλως αἰρομένων γίνεται παντί που πρόδηλον.
							<br class="lb"/>εἰ γὰρ αἴροντες αὐτοὺς, εἶτα μετ’ ὀλίγον ἐπιφέροντες <br class="lb"/>εὑρίσκομεν καθ’ ἑκάστην
							ἐπιβολὴν ἐκλελοιπυῖαν τὴν κίνησιν, <br class="lb"/>ἀσφυξίαν τε τοῦτο καλοῦμεν παντελῆ καὶ οὐκ
							ἐκλείποντα <br class="lb"/>σφυγμόν. πολὺ δ’ οἶμαι διαφέρειν ἀσφυξίαν ἐκλείποντος <br class="lb"/>σφυγμοῦ. ἡ
							μὲν γὰρ οἷον στέρησις ἁπάσης τῆς ἐνεργείας, <br class="lb"/>πρὸς γοῦν τὴν αἴσθησιν, ὁ δ’ ἐξ
							ἡμισείας ἀπώλεια. ὁπόταν <br class="lb"/>οὖν ἐπιβάλλοντι μέν σοι τοὺς δακτύλους ἡ κίνησις
							ἐμφαίνηται, <br class="lb"/>φυλάττοντι δ’ ἐπικειμένους ἐκλυθεῖσα κατὰ βραχὺ παύσηται
							<br class="lb"/>παντάπασι, τοὺς μὲν σφυγμοὺς τοὺς τοιούτους ἐκλείποντας <br class="lb"/>ὀνομάζειν, τὴν
							διάθεσιν δ’ ἡγεῖσθαι μέσην τῆς τε τῶν μυούρων 
<a class="pb" href="#pb67" id="pb67">[p. 67]</a>
 σφυγμῶν καὶ τῆς παντελοῦς
							ἀσφυξίας, ὅσῳ δὲ τῶν μυούρων <br class="lb"/>χαλεπωτέραν, τοσούτῳ τῆς ἀσφυξίας ἐπιεικεστέραν.
							τρεῖς μὲν <br class="lb"/>οὖν αὗται διαθέσεις τῷ ποσῷ τῆς βλάβης διαφέρουσαι. τετάρτη <br class="lb"/>δ’ ἡ
							τῶν παλινδρομούντων μυούρων ἡ πασῶν ἐπιεικεστάτη. <br class="lb"/>πέμπτη δ’ ἔτι προσκείσθω
							ταύταις ἡ τῶν διαλειπόντων, <br class="lb"/>προηγουμένη δηλονότι τῆς τῶν ἐκλειπόντων. ὃ γὰρ
							<br class="lb"/>ἐφ’ ἑνὸς, ἢ δυοῖν, ἢ ὅλως ἀριθμοῦ τινος σφυγμῶν ἦν, τοῦθ’ <br class="lb"/>ἡ τῶν ἐκλειπόντων
							ἐπὶ πάντων ἐργάζεται. πρόδηλοι δὲ καὶ <br class="lb"/>αὐτῶν τῶν διαλειπόντων αἱ διαφοραί.
							μείζονες μὲν γὰρ αἱ <br class="lb"/>βλάβαι τῆς δυνάμεως, ὅταν πλείονες, ἐλάττονες δ’, ὅταν
							ὀλιγώτεραι <br class="lb"/>κινήσεις ἐκλείπωσιν. ἡ δὲ τῶν παρεμπιπτόντων καλουμένων <br class="lb"/>σφυγμῶν
							διάγνωσις ἐναντία τῇ τῶν διαλειπόντων <br class="lb"/>ἐστίν· εἶεν δ’ ἂν δηλονότι καὶ οὗτοι τῶν
							ἀνωμάλων ἐν <br class="lb"/>ἀθροίσματι, καὶ γίνονται τῆς δυνάμεως ἐῤῥωμένης μὲν, ἀλλ’ <br class="lb"/>ὑπὸ
							πλήθους χυμῶν ἢ ἐμφράξεως ὀργάνων ἐνοχλουμένης. <br class="lb"/>ὡς οὖν, ἵνα διώσηται τὰ λυποῦντα,
							μείζονας πολλάκις καὶ <br class="lb"/>σφοδροτέρους καὶ ὠκυτέρους ἐργάζεται τοὺς σφυγμοὺς, οὕτω
							<br class="lb"/>καὶ πλέονες ἐν ταῖς τοιαύταις διαθέσεσι μάλιστα καὶ ὑψηλοὶ 
<a class="pb" href="#pb68" id="pb68">[p. 68]</a>
 γίνονται
							σφυγμοὶ, καὶ διὰ τοῦτο κριτικῆς ἐκκρίσεώς εἰσι σημεῖα. <br class="lb"/>οὐ μόνον δὲ δι’ ἀῤῥωστίαν
							δυνάμεως ὁ διαλείπων γίνεται <br class="lb"/>σφυγμὸς, ἀλλὰ καὶ δι’ ἔμφραξιν ὀργάνων ἰσχυρὰν, ἢ
							<br class="lb"/>θλίψιν τινὰ καὶ στενοχωρίαν, ὅταν μηδ’ ὅλως εἰς ἑαυτὰς ἕλξαι <br class="lb"/>τι δυνηθῶσιν αἱ
							ἀρτηρίαι. περὶ μὲν οὖν τῆς ἐν ἀθροίσματι <br class="lb"/>τῶν σφυγμῶν ἀνωμαλίας ἱκανὰ καὶ ταῦτα.
						</p>
                  </section>
                  <section id="body-1-2-4" class="div textpart chapter level4">
                    <p class="p autofirst">Περὶ δὲ τῆς καθ’ ἕνα λεκτέον ἐφεξῆς. εἰσὶ <br class="lb"/>δὲ ταύτης πάμπολλαι μὲν αἱ κατὰ μέρος
							διαφοραί. πειρατέον <br class="lb"/>δ’ ἡμῖν εἰς τὰς καθόλου πάσας ἀναγαγεῖν, ὧν σαφῶν γενομένων,
							<br class="lb"/>κᾂν εἴ τι τῶν κατὰ μέρος ὑπολείποιτο, ῥᾳδίως ἐκ τῶν <br class="lb"/>προειρημένων εὑρεθήσεται
							καὶ τὰ λοιπά. καὶ ἥ γ’ ἀρχὴ τῷ <br class="lb"/>λόγῳ ἡ αὐτὴ γιγνέσθω ἥπερ κᾀν τῷ περὶ διαφορᾶς
							αὐτῶν. <br class="lb"/>ἠρξάμεθα δ’ ἐν ἐκείνῳ διαιρούμενοι τῆς κινήσεως αὐτῆς πρῶτον <br class="lb"/>τὴν
							ἀνωμαλίαν, ἤτοι διακοπτομένης ἢ συνεχοῦς μενούσης, <br class="lb"/>ἢ ἐπανερχομένης. καὶ τοίνυν
							ἐννέα διαφορὰς ἐδιδάξαμεν <br class="lb"/>γινομένας, ὁπόταν διαστελλομένης τῆς ἀρτηρίας ἡσυχία
							τις <br class="lb"/>ἐν τῷ μέσῳ γινομένη τὴν ὅλην διαστολὴν εἰς τρεῖς τέμνῃ χρόνους. <br class="lb"/>ἑξῆς οὖν
							ὑπὲρ ἑκάστης αὐτῶν ἐνταῦθα σκεψώμεθα τὰς 
<a class="pb" href="#pb69" id="pb69">[p. 69]</a>
 αἰτίας ζητοῦντες, <span class="milestone">190</span>καὶ πρῶτόν γε τῆς πρώτης ἐν αὐταῖς <br class="lb"/>ῥηθείσης, ὅταν ὠκέως
							ἀρξαμένη τῆς κινήσεως ἡ ἀρτηρία, κᾄπειτα <br class="lb"/>μικρὸν ἡσυχάσασα τὸ λεῖπον τῇ διαστολῇ
							μετὰ ταῦτα <br class="lb"/>προσθῇ βραδέως κινηθεῖσα. γίνεται γὰρ τοῦτο μὲν χρείας
							<br class="lb"/>ἐπειγούσης, τῆς δυνάμεως δὲ ὑπηρετούσης μὲν ὅσον ἐφ’ ἑαυτῇ, <br class="lb"/>κωλυομένης δ’
							ἤτοι δι’ ὀργάνων βλάβην ἢ πλῆθος ἀξιόλογον· <br class="lb"/>ἐπεὶ εἴ γε μὴ διεκόπτετό ποτε τῆς
							ἡσυχίας ἡ διαστολὴ, πάντως <br class="lb"/>ἂν ἦν μεγάλη. τοιαύτη δ’ οὐκ ἂν γένοιτο χωρὶς τοῦ
							<br class="lb"/>καὶ τὴν χρείαν καλεῖν καὶ τὴν δύναμιν ὑπηρετεῖν. ὅτι δὲ <br class="lb"/>οὐκ ἐνδέχεται μικρὰν
							διαστολὴν ἡσυχίᾳ μεσολαβεῖσθαι μάθοις <br class="lb"/>ἂν ἐννοήσας ὡς οὐδεὶς τῶν μικρῶν σφυγμῶν
							εἰς δύο αἰσθητὰ <br class="lb"/>μόρια τμηθῆναι δύναται. οὗτος δέ γε ὑπὲρ οὗ νῦν ὁ λόγος <br class="lb"/>εἰς
							δύο τέτμηται σαφεῖς σφυγμοὺς, τόν τε πρὸ τῆς ἡσυχίας, <br class="lb"/>τὸν ταχὺν, καὶ τὸν ἐπὶ
							ταύτῃ, τὸν βραδύν. εἰ μὲν δὴ καὶ ἑκάτερος <br class="lb"/>αὐτῶν ἀξιόλογον ἔχοι μέγεθος, οὗτος ἂν
							ὅλος εἴη τῶν <br class="lb"/>μεγίστων· εἰ δὲ μὴ, ἀλλ’ οὐ μικρός γε πάντως ἐστὶ, κᾂν ἐκ
							<br class="lb"/>μικρῶν δυοῖν συννοῆται. δηλοῖ δὲ τὴν ῥώμην τῆς δυνάμεως <br class="lb"/>καὶ τὸ τῆς προτέρας
							κινήσεως τάχος, ὥσπερ γε καὶ τὸ τῆς ﻿
<a class="pb" href="#pb70" id="pb70">[p. 70]</a>
 χρείας ἐπεῖγον ἡ μετὰ τὴν ἡσυχίαν
							κίνησις ἐνδείκνυται, οὐ <br class="lb"/>γὰρ ἄνευ τούτου συνεπλήρωσεν ἄν ποτε τὴν ἐξ ἀρχῆς ὁρμὴν
							<br class="lb"/>ἡ δύναμις, ἀλλ’ ἔνθα πρῶτον ἐπεσχέθη κινουμένη, κατέπαυσεν <br class="lb"/>ἂν ἐνταῦθα τὴν
							διαστολὴν, μικρὸν ἕνα τοῦτον ἐργασαμένη <br class="lb"/>σφυγμόν· ὥσπερ οὖν καὶ φαίνεται μυριάκις
							ἐν ταῖς συστηματικαῖς <br class="lb"/>ἀνωμαλίαις μικρὸς γινόμενος ὁ σφυγμὸς οὐ τῷ <br class="lb"/>μὴ
							δύνασθαι κινεῖσθαι τὴν δύναμιν, ἀλλὰ τῷ κωλύεσθαι. <br class="lb"/>πολλάκις οὖν τὸν ἐφεξῆς αὐτῷ
							μέγιστον εἰργάσατο συστρέψασα <br class="lb"/>καθάπερ ἂν εἴποι τις ἑαυτὴν καὶ οἷον ἀθροίσασα καὶ
							<br class="lb"/>ἀνακτησαμένη καὶ παντὶ τῷ τόνῳ βιαίως χρησαμένη. ἐνὸν <br class="lb"/>οὖν αὐτῇ καὶ νῦν
							ἐργάσασθαί τι τοιοῦτον, οὐκ ἐργασαμένη <br class="lb"/>τὴν χρείαν ἐπείγειν ἐνεδείξατο. πόθεν οὖν
							ὅτι πλῆθος ἄμετρον, <br class="lb"/>ἢ θλίψις ὀργάνων, ἢ ἔμφραξις ἐμποδίζουσι τὴν κίνησιν;
							<br class="lb"/>πρῶτον μὲν ἐκ τοῦ τήν τε δύναμιν ἐῤῥῶσθαι καὶ τὴν <br class="lb"/>χρείαν ἐπείγειν, οὐ γὰρ ἂν
							ἔτι λοιπὸν οὐδὲν εἴη τῆς βλάβης <br class="lb"/>αἴτιον ἔξω τῶν εἰρημένων, ἔπειτα δὲ κᾀξ αὐτῆς τῆς
								<span class="milestone">96</span>φύσεως <br class="lb"/>αὐτῶν. εἴτε γὰρ πλῆθος εἴη τὸ βαρῦνον,
							οὐκ ἀδύνατον <br class="lb"/>ἐν τῷ μέσῳ τῆς διαστολῆς στᾶσαν τὴν δύναμιν καὶ οἷον 
<a class="pb" href="#pb71" id="pb71">[p. 71]</a>

							ἀναπαυσαμένην οὕτω τὸ λεῖπον προσθεῖναι, εἴτ’ ἔμφραξις <br class="lb"/>τῶν ὀργάνων ἰσχυρὰ, ἢ
							θλίψις τις βίαιος, ἴσχεσθαι τὴν κίνησιν <br class="lb"/>εἰς τοσοῦτον εὔλογον εἰς ὅσον ἀποῤῥεῖ τοῦ
							πληρώσοντος <br class="lb"/>πνεύματος τὴν χώραν τῆς διαστολῆς. ἀλλ’ ἐπεὶ τὸ τελέως <br class="lb"/>ἴσχεσθαι
							τοῦ τελέως ἀποκεκλεῖσθαι τὰς ὁδοὺς τοῦ πνεύματος <br class="lb"/>ἐνδεικτικόν ἐστιν, διὰ τοῦτο καὶ
							τὴν θλίψιν καὶ τὴν <br class="lb"/>ἔμφραξιν ἰσχυρὰν εἶναί φαμεν. τοῦτο μὲν δὴ κοινὸν ἁπασῶν
							<br class="lb"/>τῶν ἐφ’ ἡσυχίας τεμνομένων διαστολῶν, ἴδια δὲ ἑκάστης αὐτῶν <br class="lb"/>τὰ νῦν
							λεχθησόμενα· τῆς μὲν πρώτης ἱκανῶς βαρύνεσθαι <br class="lb"/>τὴν δύναμιν ὑπὸ τοῦ πλήθους, ὅταν
							γε διὰ πλῆθος ὁ <br class="lb"/>σφυγμὸς γίνηται τοιοῦτος. ἡ γὰρ ὑστέρα κίνησις ἡ μετὰ τὴν
							<br class="lb"/>ἡσυχίαν οὐκ ἂν ἄλλως ἐγένετο βραδεῖα, τῆς προτέρας οὔσης <br class="lb"/>ὠκείας, εἰ μὴ
							ἐνενίκητό τε καὶ ἰσχυρῶς ἐβεβάρητο πρὸς τοῦ <br class="lb"/>πλήθους ἡ δύναμις. ἔμπαλιν δ’ ἐπὶ τῆς
							δευτέρας ἔχει διαφορᾶς, <br class="lb"/>ἐφ’ ἧς ἀμφότερα τὰ μέρη τῆς κινήσεώς ἐστι ταχέα. φαίνεται
							<br class="lb"/>γὰρ ἀναφέρουσα καὶ διασώζουσα τὸν τόνον ἡ δύναμις <br class="lb"/>καὶ διαμαχομένη τῷ πλήθει.
							μέση δ’ ἀμφοῖν ἐστι δηλονότι <br class="lb"/>διάθεσις ἐφ’ ἧς καὶ ἡ κίνησις ἡ δευτέρα μέση ταχείας
							τε καὶ 
<a class="pb" href="#pb72" id="pb72">[p. 72]</a>
 βραδείας, ὅπερ ἐστὶ σύμμετρος, αὗται μὲν οὖν τρεῖς διαφοραὶ
							<br class="lb"/>τῶν ἡσυχίᾳ σχιζομένων διαστολῶν. ἕτεραι δὲ τρεῖς, <br class="lb"/>ὅταν τῆς προτέρας κινήσεως
							βραδείας γινομένης ἡ δευτέρα <br class="lb"/>τὰς τρεῖς τρέπηται τροπὰς, ἤτοι βραδεῖα, ἢ ὠκεῖα, ἢ
							σύμμετρος <br class="lb"/>γινομένη, καὶ δηλονότι καὶ ταύταις χειρίστη μὲν ἐφ’ <br class="lb"/>ἧς αἱ κινήσεις
							ἄμφω βραδεῖαι, <span class="milestone">191</span>πολὺ δ’ ἐπιεικεστέρα <br class="lb"/>ταύτης ἐφ’
							ἧς ἡ δευτέρα ταχεῖα, μέση δ’ ἀμφοῖν ἐφ’ ᾗ <br class="lb"/>σύμμετρος. οὕτω δὲ κᾂν εἰ τῆς πρώτης
							κινήσεως συμμέτρου <br class="lb"/>γινομένης ἡ δευτέρα τὰς τρεῖς τρέποιτο τροπὰς, ἐπιεικεστέραν
							<br class="lb"/>μὲν ἐνδείξεται διάθεσιν ἡ ὠκεῖα κίνησις, ὀλεθριωτέραν <br class="lb"/>δ’ ἡ βραδεῖα, μέσην δ’
							ἡ σύμμετρος. πασῶν δὲ τῶν ἐννέα <br class="lb"/>διαφορῶν, ὑφ’ ἧς τινος ἂν αἰτίας γίνωνται,
							χειρίστη μὲν ἡ <br class="lb"/>ἀμφοτέρας ἔχουσα τὰς κινήσεις βραδείας, ἐπιεικεστάτη δ’ ἡ
							<br class="lb"/>ἀμφοτέρας ταχείας, μέση δ’ ἐφ’ ἧς ἀμφότερα σύμμετρα, καὶ <br class="lb"/>ἄλλαι δὲ μεταξὺ τῆς
							τε μέσης καὶ τῶν ἄκρων ἑκατέρας ἀνάλογον. <br class="lb"/>ἀλλὰ καὶ χρόνος οὗτος ὁ τῆς ἡσυχίας ὅσῳ
							περ ἂν <br class="lb"/>πλείων γίγνηται καθ’ ἑκάστην τῶν εἰρημένων ἐννέα διαφορῶν, <br class="lb"/>τοσούτῳ
							χαλεπώτερος. ἔμπαλιν δὲ τῶν κινήσεων ὁ χρόνος <br class="lb"/>αὐξανόμενος ἐπιεικεστέραν ἐμφαίνει
							τὴν διάθεσιν. ὡσαύτως 
<a class="pb" href="#pb73" id="pb73">[p. 73]</a>
 δὲ καὶ τὸ τῶν διαστολῶν ἀμφοτέρων μέγεθος ἄριστον.
							ὥσπερ <br class="lb"/>οὖν ἡ μικρότης χείριστον, οὕτω δὴ καὶ ἡ μὲν σφοδρότης ἄριστον, <br class="lb"/>ἡ δ’
							ἀμυδρότης χείριστον. εἰ δ’ ἅπανθ’ ἅμα συνέλθοι <br class="lb"/>τὰ εἰρημένα κακὰ περὶ ἕνα σφυγμὸν,
							οὗτος ἂν ὁ χείριστος <br class="lb"/>εἴη αὐτῶν, ὥσπερ εἰ καὶ πάντα τὰ ἐπιεικέστατα ὁ βέλτιστος.
							<br class="lb"/>ὁ μὲν γὰρ, εἴτε πλῆθος εἴη τὸ βαρῦνον τὴν δύναμιν, <br class="lb"/>νενικῆσθαί φησιν αὐτὴν
							ἀξιολόγως, εἴτε ἔμφραξίς τις ἐν ταῖς <br class="lb"/>ἀρτηρίαις, ἐν κυρίαις μὲν ταύταις καὶ οὐ
							πόῤῥω τῆς ἀρχῆς, <br class="lb"/>μεγάλην δὲ καὶ αὐτὴν τὴν ἔμφραξιν ἐπιδείκνυται, εἴτε θλίψις
							<br class="lb"/>τις καὶ στενοχωρία, πᾶσαν ὀλίγου δεῖν κατειλῆφθαι δηλοῖ <br class="lb"/>τὴν χώραν τῶν
							ἀρτηριῶν. ὁ δ’ ἐπιεικέστατος ἐν αὐτοῖς, ἐφ’ <br class="lb"/>οὗ δηλονότι καὶ αἱ κινήσεις ἀμφότεραι
							ταχεῖαί τε καὶ μεγάλαι <br class="lb"/>καὶ σφοδραὶ καὶ ὁ χρόνος ὁ τῆς ἡσυχίας βραδὺς τὴν μὲν
							<br class="lb"/>δύναμιν κρατεῖν τοῦ πλήθους ἐνδείξεται, τὰς δ’ ἐμφράξεις <br class="lb"/>τε καὶ θλίψεις τῶν
							ἀρτηριῶν ἢ μικρὰς, ἢ οὐκ ἐν κυρίοις, <br class="lb"/>ἢ πόῤῥω τῆς ἀρχῆς. ταῦτα μὲν οὖν τῆς
							καλουμένης ἰδίως <br class="lb"/>προγνωστικῆς θεωρίας ἔχεται, τῇ κοινωνίᾳ τοῦ λόγου
							<br class="lb"/>συναναγραφέντα. </p>
                  </section>
                  <a class="pb" href="#pb74" id="pb74">[p. 74]</a>
                  <section id="body-1-2-5" class="div textpart chapter level4">
                    <p class="p autofirst">Μεταβάντες δ’ ἤδη σκεψώμεθα περὶ τῶν <br class="lb"/>συνεχῆ μὲν τὴν κίνησιν ὅλης αὐτῆς τῆς
							διαστολῆς ἐχόντων <br class="lb"/>σφυγμῶν, οὐ μὴν ἰσοταχῆ γε πᾶσαν. εἴρηται δὲ καὶ περὶ
							<br class="lb"/>τούτων ἱκανῶς ἐν τῷ περὶ διαφορᾶς τῶν σφυγμῶν, ὁπόσαι <br class="lb"/>μὲν αἱ πᾶσαι τούτου
							τοῦ γένους διαφοραὶ γίνονται, πόσοι δὲ <br class="lb"/>καὶ οἱ καθ’ ἑκάστην αὐτῶν σφυγμοί. ὥστε
							οὐδὲ τούτων τὸν <br class="lb"/>ἀριθμὸν ἔτι χρὴ νῦν ἐπεξιέναι, ἀλλ’ ἐπὶ τὰς αἰτίας αὐτῶν
							<br class="lb"/>ἰτέον, ὡς οἷόν τε καὶ ταύτας ἐν τῷ καθόλου διεξιόντας, ὑπὲρ <br class="lb"/>τοῦ βραχύτερον
							γίνεσθαι τὸν ἅπαντα λόγον. ὅσοι μὲν δὴ <br class="lb"/>αὐτῶν ἀπὸ τῆς ἀρχῆς ἄχρι τοῦ τέλους εἰς
							τάχος διαδιδόασιν, <br class="lb"/>ἧττον βαρύνεσθαι τὴν δύναμιν ἐμφαίνουσιν, ὅσοι δ’ ἔμπαλιν,
							<br class="lb"/>μᾶλλον. οὐ μὴν λυομένης γε τῆς δυνάμεως οὐδεὶς τούτων γίνεται. <br class="lb"/>μεγάλοι γὰρ
							ἅπαντές εἰσι καὶ μάλισθ’ ὅσον εἰς διαστήματα <br class="lb"/>τρία καὶ χρόνους τρεῖς, ἢ τέτταρας
							αἰσθητοὺς ἐγχωρεῖν <br class="lb"/>οἷόν τε τὴν κίνησιν. ἴδιον δὲ τῶν ἀθρόαν εἰς τἀναντία
							<br class="lb"/>ποιουμένων τὴν μεταβολὴν τὸ μὴ τῆς δυνάμεως μόνης βαρυνομένης, <br class="lb"/>ἀλλὰ καὶ
							ἔμφραξιν, ἢ θλίψιν ὀργάνων γίνεσθαι. <br class="lb"/>λέγω δ’ εἰς τἀναντία ποιεῖσθαι μεταβολὴν
							ἀθρόως, εἰ κινούμενοι ﻿
<a class="pb" href="#pb75" id="pb75">[p. 75]</a>
 ταχέως ἐξαιφνίδιον ἐγένοντο βραδεῖς, ἢ ἔμπαλιν ἐκ
							βραδείας <br class="lb"/>τῆς πρόσθεν κινήσεως ὠκεῖς. γίγνονται γὰρ οὗτοι δι’ <br class="lb"/>ἐμφράξεις μέν
							τινας καὶ στενοχωρίας, ἀλλ’ ἧττον χαλεπὰς <br class="lb"/>τῶν διαλειπόντων, καὶ τῆς δυνάμεως δ’
							αὐτῆς ὑπὸ πλήθους <br class="lb"/>βαρυνομένης, ἀλλ’ ἧττον ἢ ἐν τοῖς διαλείπουσιν· οὐ γὰρ
							<br class="lb"/>ἴσον δή που τὸ κακόν ἐστιν ἢ ὑπαλλαγῆναι τὴν κίνησιν, ἢ <br class="lb"/>κωλυθῆναι.
								<span class="milestone">192</span>οἱ γὰρ κατὰ μέρος μέντοι τούτου τοῦ γένους
							<br class="lb"/>τῆς ἀνωμαλίας σφυγμοὶ πῆ ποτ’ ἀλλήλων διαφέρουσι <br class="lb"/>καὶ τίνες μέν εἰσιν αὐτῶν
							ὀλεθριώτεροι, τίνες δὲ καὶ αὐτοὶ <br class="lb"/>καὶ ἐπιεικέστεροι, ῥᾴδιον μὲν καὶ αὐτόν τινα τῶν
							ἐντυγχανόντων <br class="lb"/>ἐξευρεῖν κᾀξ ὧν ἐπὶ τῶν διαλειπόντων εἰρήκαμεν <br class="lb"/>ὡρμημένον.
							εἰρήσονται μέντοι καὶ πρὸς ἡμῶν ἐν τοῖς περὶ <br class="lb"/>τῆς διὰ σφυγμῶν προγνώσεως. ὁ γάρ
							τοι παρὼν λόγος <br class="lb"/>οὐδὲν αὐτῶν ἔτι δεῖται, ὡς κατὰ τὸ κοινὸν τοῦ γένους κοινὰς
							<br class="lb"/>καὶ τὰς τῆς γενέσεως ἐχόντων αἰτίας, ἃς δὴ νῦν πέπαυμαι <br class="lb"/>λέγων. </p>
                  </section>
                  <section id="body-1-2-6" class="div textpart chapter level4">
                    <p class="p autofirst">Ἀλλ’ ἐπὶ τὸ λοιπὸν ἔτι γένος τῆς καθ’ ἓν <br class="lb"/>μόριον τῇς ἀνωμαλίας, οὓς δικρότους
							ὀνομάζομεν σφυγμοὺς, <br class="lb"/>ἤδη μετιτέον. ἐλέγομεν δ’ αὐτοὺς ἐξ ἀνάγκης εἶναι κλονώδεις.
								
<a class="pb" href="#pb76" id="pb76">[p. 76]</a>
 οὔκουν οἷόν τε τὰς αἰτίας αὐτῶν ἐξευρεῖν ἀκριβῶς, πρὶν τὰς <br class="lb"/>τοῦ
							κλονώδους ἐπιμελῶς διασκέψασθαι. γίνεται τοίνυν οὗτος, <br class="lb"/>ὅταν ἡ μὲν δύναμις
							εὔρωστος ᾖ, τὸ δ’ ὄργανον σκληρὸν, <br class="lb"/>ἐπείγῃ δ’ ἡ χρεία. εἰ γὰρ ἕν τι τούτων
							ἐκλείπει, κλονώδης <br class="lb"/>οὐκ ἂν γένοιτο. τὸ γάρ τοι συνέχον αὐτοῦ τὴν γένεσιν ἔστι
							<br class="lb"/>βίαιος διαστολὴ σκληρᾶς ἀρτηρίας. οὐ γὰρ ἂν ἄλλως κραδαίνοιτό <br class="lb"/>τε καὶ
							διασείοιτο πάντῃ, μὴ οὐκ ἀμφοτέρων τούτων <br class="lb"/>συνελθόντων. εἴτε γὰρ ἡ ἀρτηρία μόνη
							σκληρυνθείη, μὴ μέντοι <br class="lb"/>βιάζοιτο διαστέλλειν αὐτὴν ἡ δύναμις ἐπὶ πλεῖστον, οὐκ
							<br class="lb"/>ἂν οὐδεὶς δή που γένοιτο κλόνος, ἀλλ’ αὐτὸ δὴ τοῦτο μόνον <br class="lb"/>ὁ καλούμενος
							σκληρὸς σφυγμός. εἰ δ’ ἐπὶ πλεῖστον μὲν ἡ δύναμις <br class="lb"/>ἐθέλοι διαστέλλειν τὰς
							ἀρτηρίας, αἱ δ’ ἕποιντο μαλακότητι <br class="lb"/>συμμέτρῳ, μέγας μὲν ἂν οὕτως, ἀλλ’ οὔ τί γε
							κλονώδης, <br class="lb"/>οὔθ’ ὅλως σκληρὸς ἔσται. εἴπερ οὖν μέλλει κλονώδης <br class="lb"/>ἔσεσθαι, δῆλον
							ὡς διαστέλλειν αὐτὰς ἡ δύναμις ἐπὶ πλεῖστον <br class="lb"/>ἢ πεφύκασι βιάζεται. ἀλλ’ οὐκ ἂν εἰ
							μὴ πρὸς τῆς <br class="lb"/>χρείας ἐπειγούσης ἠναγκάζετο, βιαίως ἄν ποθ’ ὥρμησεν <br class="lb"/>ἐνεργεῖν ἡ
							δύναμις. ὥστ’ εὐλόγως ἐῤῥῶσθαι μὲν ἔφαμεν χρῆναι <br class="lb"/>τὴν δύναμιν, ἐσκληρύνθαι δὲ τὰς
							ἀρτηρίας, ἐπείγειν δὲ τὴν 
<a class="pb" href="#pb77" id="pb77">[p. 77]</a>

							<span class="milestone">97</span>χρείαν. αὐτὴν δὲ ταύτην τὴν ἔπειξιν ὑπὸ τίνος ποτὲ
							<br class="lb"/>αἰτίας γίγνεται λεκτέον. οὐδὲ γὰρ οὐδὲ τοῦτο χρὴ παραλιπεῖν. <br class="lb"/>ἔστι δὲ μία
							μὲν, ὡς ἂν οὕτω τις εἴποι, προσεχὴς αἰτία, πολλαὶ <br class="lb"/>δ’ αὐτῆς δημιουργοί. τίς οὖν ἡ
							μία καὶ τίνες αἱ πολλαί; <br class="lb"/>ἡ μία μὲν, ὅταν ἀπλήρωτος ἡ χρεία μένῃ πρὸς τῆς
							ἐνεργείας, <br class="lb"/>αἱ πολλαὶ δὲ ταύτης ποιητικαὶ καθόλου μὲν φάναι δυνάμεως <br class="lb"/>ἀῤῥωστία
							καὶ ὀργάνων δυσπάθεια καὶ τῆς χρείας αὔξησις. <br class="lb"/>ἀλλ’ ἐπὶ τοῦ νῦν προκειμένου γένους
							τῶν σφυγμῶν ἀφελεῖν χρὴ <br class="lb"/>τὴν ἀῤῥωστίαν τῆς δυνάμεως, ἐδείχθη γὰρ ἐῤῥῶσθαι. λοιπὸν
							<br class="lb"/>οὖν ἤτοι τῆς χρείας αὐξανομένης ἢ τῶν ὀργάνων ἀπειθούντων, <br class="lb"/>ἢ καὶ ἀμφοῖν ἅμα
							συνελθόντων ἐλάττων ἡ διαστολὴ τῆς χρείας <br class="lb"/>ἐν τοῖς κλονώδεσιν ἔσται σφυγμοῖς. ἀλλ’
							ἡ μὲν χρεία τῇ πλεονεξίᾳ <br class="lb"/>τῆς θερμότητος, ἢ τῇ δαπάνῃ τοῦ ψυχικοῦ πνεύματος
							<br class="lb"/>αὐξάνεται, δυσπαθῆ δὲ γίνεται ὄργανα δι’ ἐμφράξεις, ἢ <br class="lb"/>θλίψεις, ἢ
							σκληρότητας. αὗται δὲ αἱ σκληρότητες ἢ φλεγμαινόντων, <br class="lb"/>ἢ σκιῤῥουμένων, ἢ
							σκληρυνομένων ἢ ξηραινομένων, <br class="lb"/>ἢ ψυχομένων, ἢ τεινομένων γίνονται τῶν ὀργάνων. καὶ
							οὕτως <br class="lb"/>ἤδη πάσας εὑρίσκομεν τὰς αἰτίας τῶν κλονωδῶν σφυγμῶν τῆς <br class="lb"/>γενέσεως. ἡ
							γάρ τοι δύσκρατος ἀνωμαλία προϊοῦσα μὲν 
<a class="pb" href="#pb78" id="pb78">[p. 78]</a>
 αὐξήσει τὸν κλόνον, οὐ μὴν αἰτία
							γε αὐτῶν ἐστι τῆς γενέσεως. <br class="lb"/>ἀλλὰ ἡ κατὰ διαφέροντα μόρια τῆς ἀρτηρίας ἀνωμαλία
							<br class="lb"/>τῶν σφυγμῶν ταῖς τοιαύταις ἕπεται προσεχῶς δυσκρασίαις. <br class="lb"/>ἔνθα μὲν γὰρ
							ὑγρότερόν θ’ ἅμα καὶ θερμότερον ᾖ τὸ <br class="lb"/>μόριον τῆς ἀρτηρίας, ἐνταῦθα καὶ μείζονος
							καὶ θάττονος <br class="lb"/>τοῦ σφυγμοῦ γινομένου, ἔνθα δ’ ἂν ἤτοι ψυχρότερον ἢ ξηρότερον,
							<br class="lb"/>ἐνταῦθ’ ἐλάττονός τε καὶ βραδυτέρου. καὶ δὴ καὶ <br class="lb"/>προσεξορμᾶται μὲν εἰς τὴν
							κίνησιν τὸ πρότερον εἰρημένον, <br class="lb"/>ὕστερον δ’ ἄρχεται τὸ δεύτερον, <span class="milestone">193</span>ὥστε κατὰ τοῦτο <br class="lb"/>μὲν καὶ τοὺς κλονώδεις συναυξήσει,
							προσεχὲς δ’ αἴτιον γενήσεται <br class="lb"/>τῆς κατὰ διαφέροντα μόρια τῶν ἀρτηριῶν ἀνωμάλου
							<br class="lb"/>κινήσεως. ὁ τοίνυν δίκροτος καλούμενος σφυγμὸς, ἤδη γάρ <br class="lb"/>ποτε καὶ περὶ τούτου
							λέγωμεν, ᾧδέ πως γίνεται. ὅταν τοῦ <br class="lb"/>μέρους τῆς ἀρτηρίας, ᾧ τὴν ἁφὴν ἐπιβάλλομεν,
							σκληρότερα <br class="lb"/>καὶ ψυχρότερα, καὶ διὰ τοῦτο δυσκινητότερα τὰ ἑκατέρωθεν, <br class="lb"/>ὧν οὐκ
							ἁπτόμεθα, γένηται, κᾄπειτα προεξορμῆσαν <br class="lb"/>αὐτῶν εἰς τὴν διαστολὴν τὸ μέσον
							ἀντισπάσῃ πάλιν <br class="lb"/>ἔσω καὶ αὖθις συνεξαίρῃ, δὶς ἀνάγκη πλήττεσθαι τὴν <br class="lb"/>ἁφήν. ὁ
							μὲν οὖν τοιοῦτος σφυγμὸς δίκροτός ἐστι μόνον, 
<a class="pb" href="#pb79" id="pb79">[p. 79]</a>
 οὐ μέντοι καὶ κλονώδης
							σαφῶς. ἕτερος δέ τις ἅμα καὶ κλονώδης <br class="lb"/>ἱκανῶς ἐστι καὶ δίκροτος γίνεται κατὰ
							τοιόνδε τινὰ <br class="lb"/>τρόπον. ὅταν κλονωδῶς ἀναφερομένης τῆς ἀρτηρίας, ὅσον <br class="lb"/>μὲν ὑπὸ
							τῷ δέρματι μόνῳ γυμνὸν ἑτοίμως ἀναφέρηται, τὰ δ’ <br class="lb"/>ἑκατέρωθεν τοῦδε βαρύνηται διὰ
							πάχος ἢ πλῆθος τῶν ἐπικειμένων <br class="lb"/>σωμάτων, ὡς μηδὲ τὴν κίνησιν αὐτῶν ὑποπίπτειν τοῖς
							<br class="lb"/>ἁπτομένοις, ἀνάγκη τηνικαῦτα τοῦ φανεροῦ μέρους ἤδη παντὸς <br class="lb"/>ἀνηνεγμένου, τὰ
							μὴ φαινόμενα τὰ ἑκατέρωθεν ἔτ’ ἀναφέρεσθαι, <br class="lb"/>καὶ οὕτω φθάνον καταφέρεσθαι τὸ
							μέσον, αὖθις <br class="lb"/>συνεξαίρεσθαι τοῖς ἑκατέρωθεν. ὥστ’ ἐπανέρχεσθαί τε καὶ
							<br class="lb"/>προσπίπτειν ἐκ δευτέρου τοῖς ἔξωθεν ἁπτομένοις. εὔδηλον <br class="lb"/>οὖν ὅτι δίκροτος ὁ
							τοιοῦτος ἔσται, ταύτῃ πλεονεκτῶν τοῦ <br class="lb"/>κλονώδους μόνον, ὅτι κατὰ μεγάλα μόρια τῆς
							ἀρτηρίας τὴν <br class="lb"/>ἀνωμαλίαν τῆς κινήσεως ἐκτήσατο. τοῦ μὲν γὰρ ὑποπίπτοντος <br class="lb"/>τοῖς
							δακτύλοις ἅπαντος ὁμοίως κινουμένου, πλὴν ὅσα <br class="lb"/>κλονεῖται, τῶν δ’ ἑκατέρωθεν αὐτοῦ
							διαφερόντων, ὁ δίκροτος <br class="lb"/>γίνεται, τῷ κλονώδει δὲ μόνῳ οὐδὲν πλέον ὑπάρχει τοῦ
							<br class="lb"/>κραδαίνεσθαι καὶ διασείεσθαι κατὰ μικρὸν ἅπαντα τὰ μόρια, ﻿
<a class="pb" href="#pb80" id="pb80">[p. 80]</a>
 τὴν δὲ ἐν
							οὕτω μεγάλοις μέρεσι διαφορὰν τῆς κινήσεως <br class="lb"/>ὥσπερ ὁ δίκροτος οὐκ ἔχει. δῆλον οὖν
							ἐκ τῶν εἰρημένων <br class="lb"/>ὡς ὁ δίκροτος ἔσθ’ ὅτε μὲν ἐπὶ δυσκρασίᾳ γίνεται μεγάλῃ <br class="lb"/>καὶ
							σκληρότητι βραχείᾳ τῆς οὕτω κινουμένης ἀρτηρίας, ἔσθ’ <br class="lb"/>ὅτε δ’ ἐπὶ σκληρότητι
							μεγάλῃ μετά τινος δυσκρασίας ἢ πάχους <br class="lb"/>ἢ πλήθους χυμῶν τε καὶ σαρκῶν. </p>
                  </section>
                  <section id="body-1-2-7" class="div textpart chapter level4">
                    <p class="p autofirst">Ὁ μέντοι δορκαδίζων καλούμενος κοινὸν <br class="lb"/>μὲν ἔχει πρὸς τὸν δίκροτον τὸ δὶς
							πλήττειν, οὐ κοινὴν δὲ <br class="lb"/>τὴν αἰτίαν. οὔτε γὰρ τῆς σκληρότητος τῶν ὀργάνων οὔτε
							<br class="lb"/>τῆς δυσκρασίας ἐξ ἀνάγκης ἐφάπτεται, ἀλλ’ ὅταν ἡ δύναμις <br class="lb"/>ὅσον μὲν ἐφ’ ἑαυτῇ
							σώζῃ τὸν κατὰ φύσιν τόνον, ἴσχηται δὲ <br class="lb"/>τῆς κινήσεως, ἤτοι διὰ πλῆθος ἄμετρον, ἢ
							δι’ ἔμφραξιν, ἢ <br class="lb"/>θλίψιν τῶν ὀργάνων, ἡσυχία τηνικαῦτα διακόπτει τὴν διαστολήν.
							<br class="lb"/>δεόντως ἄρα τὸ δεύτερον μέρος αὐτῆς τὸ μετὰ τὴν <br class="lb"/>ἡσυχίαν εὐρωστότερον
							φαίνεται τοῦ πρὸ τῆς ἡσυχίας. ἀθροίσασα <br class="lb"/>γὰρ ὡς ἂν εἴποι τις ἑαυτὴν καὶ συλλέξασα
							καὶ ῥώσασα <br class="lb"/>καὶ ἀνακτησαμένη ἡ τέως νενικημένη δύναμις ἐπιτίθεται 
<a class="pb" href="#pb81" id="pb81">[p. 81]</a>

							σφοδρότερον, ἐκνικῆσαί τε καὶ διώσασθαι τὰ λυποῦντα σπεύδουσα. <br class="lb"/>καὶ δὴ καὶ δρᾷ
							τοῦτο πολλάκις. ἢν δέ ποτε καὶ κατὰ <br class="lb"/>τὴν δευτέραν ὁρμὴν νικηθῇ, χείρων μὲν ἂν
							οὕτως εἴη τοῦ <br class="lb"/>δορκαδίζοντος ὁ τοιοῦτος σφυγμὸς, ἀνώνυμος δέ ἐστι. καίτοι
							<br class="lb"/>τινὲς ἅπαντας τούτους, ὧν τὸ συνεχὲς τῆς διαστολῆς ἡσυχία <br class="lb"/>διακόπτει,
							δορκαδίζοντας καλοῦσιν. ἡμῖν δὲ ὀνομάτων γὰρ <br class="lb"/>οὐδὲν μέλει, πλὴν ὅσα τοῦ σαφοῦς τῆς
							διδασκαλίας ἕνεκα. </p>
                  </section>
                  <section id="body-1-2-8" class="div textpart chapter level4">
                    <p class="p autofirst"><span class="milestone">194</span>Δεδηλωμένου τοῦ πράγματος ἤδη σαφῶς <br class="lb"/>ἐφ’ ἕτερον
							εἶδος ἀνωμάλων σφυγμῶν ἰτέον ἐστὶν, οὓς <br class="lb"/>καλοῦσιν κυματώδεις ποτὲ καὶ
							σκωληκίζοντας. ἐδείχθη γὰρ <br class="lb"/>οὖν καὶ περὶ τούτων ὅτι τῷ ποσῷ μόνῳ διαφέρουσιν ἓν
							εἶδος <br class="lb"/>ἄμφω κεκτημένοι. καί εἰσι δηλονότι τῶν κατὰ διαφέροντα <br class="lb"/>μόρια τῆς
							ἀρτηρίας ἐν μιᾷ διαστολῇ τὴν ἀνωμαλίαν ἐχόντων. <br class="lb"/>αἰτίαι δ’ αὐτῶν τῆς γενέσεως
							ἀῤῥωστία τῆς δυνάμεως, ἢ <br class="lb"/>πλῆθος χυμῶν, ἢ μαλακότης ὀργάνων ἐσχάτη. ὅταν μὲν γὰρ
							<br class="lb"/>ἀπὸ τῆς ἀρχῆς διϊκνούμενος εἰς τὰς κατὰ μέρος ἀρτηρίας ὁ <br class="lb"/>τόνος ἰσοσθενῶς
							ὅλον ἐξαίρειν ἀδυνατῇ τὸ ἀγγεῖον, ἐν τούτῳ 
<a class="pb" href="#pb82" id="pb82">[p. 82]</a>
 τὸ μὲν ἐγγυτέρω τῆς ἀρχῆς
							πρότερον ἄρχεται τῆς κινήσεως, τὸ <br class="lb"/>ποῤῥωτέρω δ’ ὕστερον. εἰ μὲν οὖν ὁμαλῶς τὸ
							τοιοῦτον γίγνοιτο <br class="lb"/>δι’ ὅλων τῶν ἀρτηριῶν, ἀεὶ τὸ πρότερον αὐτοῦ μόριον
							<br class="lb"/>πρότερον φανεῖται κινούμενον, ὡς εἰ καὶ ῥέοντός τινος <br class="lb"/>ἀκωλύτως δι’ αὐτῶν
							ἤτοι πνεύματος ἢ ὑγροῦ τοὺς σφυγμοὺς <br class="lb"/>ἐπιτελεῖσθαι συνέβαινε. καὶ τοῦτ’
							Ἐρασίστρατος μὲν ἀεὶ <br class="lb"/>γίνεσθαί φησι, καταψευδόμενος τοῦ φαινομένου, τῶν δ’ ἄλλων
							<br class="lb"/>οὐδεὶς μὴ ὅτι ἰατρῶν, ἀλλὰ μηδὲ τῶν φιλοσόφων ἢ <br class="lb"/>ἰδιωτῶν. ἅπασι γὰρ ἐναργῶς
							φαίνεται ἅπαντα τὰ μόρια τῶν <br class="lb"/>ἀρτηριῶν ἐν ταὐτῷ χρόνῳ διαστελλόμενα, σπανίως δὲ
							καὶ <br class="lb"/>οὐδὲ κατὰ φύσιν ἔτι τὸ τὰ μὲν ἐγγυτέρω τῆς καρδίας πρότερον <br class="lb"/>φαίνεσθαι
							κινούμενα, τὰ δ’ ἀπωτέρω δεύτερα. οὐ μὴν <br class="lb"/>ἤδη γέ πως κυματώδης, ἢ σκωληκίζων ὁ
							τοιοῦτος σφυγμὸς, <br class="lb"/>ἀλλ’ ὅταν αὐτῷ προσγένηται τὸ διὰ τῶν ἀρτηριῶν ῥεῖν
							φανταζόμενον, <br class="lb"/>ἴσχεσθαί πη καὶ μένειν καὶ ἡσυχάζειν δοκεῖν, εἶτ’ <br class="lb"/>αὖθις ῥεῖν,
							καὶ πάλιν ἴσχεσθαι, καὶ τοῦτο γίγνεσθαι δι’ ὅλης <br class="lb"/>τῆς ἀρτηρίας, ὁ τοιοῦτος σφυγμὸς
							ἤτοι κυματώδης ἢ σκωληκίζων <br class="lb"/>ἐστί. περιγραφομένων γὰρ ἀεὶ τῶν κατὰ μέρος κινήσεων
							<br class="lb"/>ἡσυχίας, τὴν οἷον κυμάτων διαδοχὴν ἢ σκώληκος διέρποντος 
<a class="pb" href="#pb83" id="pb83">[p. 83]</a>
 φαντασίαν
							γίνεσθαι συμβαίνει. εἰ μὲν οὖν ὑπὸ <span class="milestone">98</span>πλήθους
							<br class="lb"/>βαρύνοιτο, τοῦτ’ ἴσχει καὶ διακόπτει καὶ διασχίζει τὸν τόνον, <br class="lb"/>ἔνθα ἂν ᾖ
							πλεῖστον ἠθροισμένον, καὶ οὕτω πολλαὶ διαστολαὶ <br class="lb"/>γίνονται δίκην κυμάτων ἀλλήλας
							ἐκδεχόμεναι, καθ’ ὅ τι <br class="lb"/>ἂν ὁ τόνος σχισθῇ, τῆς ἀκινησίας ἐνταῦθα περιγραφούσης τὸ
							<br class="lb"/>κῦμα. εἰ δὲ καὶ χωρὶς ὑγρότητος ἡ δύναμις αὐτὴ μόνη κάμνοι, <br class="lb"/>πᾶσαν μὲν ἀθρόως
							ἀδυνατοῦσα διαστέλλειν τὴν ἀρτηρίαν, <br class="lb"/>κατὰ μόρια δὲ ἐργαζομένη τοῦτο, γένοιντ’ ἂν
							καὶ οὕτως οἷον <br class="lb"/>κυμάτων τινῶν περιγραφαὶ πολλαὶ, διαδεχομένων ἀλλήλας <br class="lb"/>τῶν
							διαστολῶν. τό γε μὴν διάφορον τούτων γε τῶν σφυγμῶν <br class="lb"/>καὶ τῶν διὰ πλῆθος γινομένων
							μέγεθός ἐστι. καὶ διὰ τοῦτο <br class="lb"/>σκωληκίζοντες μὲν οὗτοι διὰ τὴν μικρότητα, κυματώδεις
							δ’ <br class="lb"/>ἐκεῖνοι διὰ τὸ μέγεθος ὠνομάσθησαν. αἰτία δὲ τοῖς μὲν ἡ <br class="lb"/>τῆς δυνάμεως
							ἀῤῥωστία, τοῖς δ’ ἡ περὶ τῆς ὑγρότητος πλεονεξία. <br class="lb"/>καὶ μὴν καὶ διὰ μαλακότητα τῶν
							ὀργάνων ἐσχάτην <br class="lb"/>γίνονται οἱ τοιοῦτοι σφυγμοὶ, παραπλησίου τοῦ συμβαίνοντος
							<br class="lb"/>τῷ κατὰ τὰς μαλακὰς καὶ νεαρὰς ῥάβδους, ὧν αἰρομένων <br class="lb"/>ἔξ ἄκρου τὰ μέν τινα
							τῶν μερῶν, καὶ μάλιστα τὰ πλησίον 
<a class="pb" href="#pb84" id="pb84">[p. 84]</a>
 τῆς λαβῆς συνεξαίρεται, τὰ δέ τινα
							λυγιζομένων αὐτῶν ἔτι <br class="lb"/>μένει ταπεινὰ κᾀν τῷ κάτῳ. οὐ μὴν ἔν γε ταῖς σκληραῖς
							<br class="lb"/>καὶ ξηραῖς ῥᾴβδοις φαίνεταί τι τοιοῦτον, ἀλλ’ ὁμοτόνως <br class="lb"/>ἅπασα καθ’ ὅ τι ἂν
							αὐτῆς λαβόμενος ἐξαίρειν ἐθέλοις συνεξαίρεται. <br class="lb"/>τοιοῦτον δέ τι συμπέπτωκε καὶ ταῖς
							ἀρτηρίαις, ὅταν <br class="lb"/>ὑγρότητι πολλῇ διάβροχοι γενηθῶσιν. <span class="milestone">195</span>οὐκ ἔτι γὰρ δέχονται <br class="lb"/>τὸν ἀπὸ τῆς ἀρχῆς τόνον ὁμοίως ἅπασι τοῖς
							μορίοις, <br class="lb"/>ἀλλ’ οἷον λυγιζόμεναι καὶ κλώμεναι πολλαχόθι διακόπτουσι, <br class="lb"/>κᾀν τούτῳ
							τὰ πολλὰ μέν κυματώδης, ἔστι δ’ ὅτε καὶ σκωληκίζων <br class="lb"/>ὁ σφυγμὸς ἔσται. σὺν μὲν γὰρ
							ἐῤῥωμένῃ τῇ δυνάμει <br class="lb"/>κυματώδης, μεγάλα γὰρ ἐξαίρειν οὕτω δύναται μέρη τῶν
							<br class="lb"/>ἀρτηριῶν, σὺν ἀῤῥωστοτέρᾳ δὲ σκωληκίζων, ἐκ μικροῦ δηλονότι <br class="lb"/>διαστήματος
							τηνικαῦτα νικωμένου τοῦ τόνου. ἀλλ’ <br class="lb"/>εὐθὺς ἀνάγκη τοῦτον ἀνώμαλόν τε ἄλλως καὶ
							προσέτι καὶ <br class="lb"/>διαλείποντα γενέσθαι, καθάπερ καὶ ἐπὶ τῶν ὑδεριώντων ἔχει. <br class="lb"/>ἐφ’
							ὧν ἔτι μὲν ἀντέχοντος τοῦ τόνου, καθάπερ καὶ ἐν τοῖς <br class="lb"/>περὶ αὐτῶν λόγοις ἐφεξῆς
							εἰρήσεται, πλατὺς καὶ κυματώδης <br class="lb"/>ἐστὶ, νικωμένου δὲ πολυειδῶς ἀνώμαλος γίνεται.
						</p>
                  </section>
                  <a class="pb" href="#pb85" id="pb85">[p. 85]</a>
                  <section id="body-1-2-9" class="div textpart chapter level4">
                    <p class="p autofirst">Ἀλλ’ ἐπεὶ καὶ περὶ τούτων αὐτάρκως εἴρηται, <br class="lb"/>τῶν μυούρων ἐφεξῆς μνημονεύσωμεν,
							ἀσθενείᾳ τῆς τοὺς <br class="lb"/>σφυγμοὺς ἐργαζομένης δυνάμεως ἑπομένων. ὅταν γὰρ ὁ ἀπὸ <br class="lb"/>τῆς
							καρδίας ἐπὶ τὰς κατὰ μέρος ἀρτηρίας διήκων τόνος ἀεὶ <br class="lb"/>καὶ μᾶλλον ἐν τοῖς ποῤῥωτέρω
							μέρεσιν ἐκλύηται, μικροτέρας <br class="lb"/>οὕτω καὶ ἀμυδροτέρας ἀναγκαῖον γίνεσθαι τὰς ἐν
							αὐτοῖς κινήσεις. <br class="lb"/>πῶς οὖν ἐν τοῖς ἐγγυτέρω μέρεσι τῆς ἀρχῆς εὑρηκέναι <br class="lb"/>τινές
							φασιν ἐνίοτε τὰς ἐλάττους κινήσεις; οὐκέτι γὰρ οἷόν τε <br class="lb"/>λέγειν ἐπὶ τούτων ὡς ὁ
							παρὰ τῆς ἀρχῆς τόνος ἐν τοῖς ἐγγυτέρω <br class="lb"/>μᾶλλον ἢ ἐν τοῖς ποῤῥωτέρω διαλύεται. ἐμοὶ
							μὲν δοκοῦσιν <br class="lb"/>ἢ διὰ τὴν τῆς θέσεως τῶν ἀρτηριῶν ἀνωμαλίαν <br class="lb"/>οὕτως φαντασθῆναι,
							ἢ εἰ καὶ ὄντως ἀληθεύουσιν, εἰς δυσκρασίας <br class="lb"/>ἀνωμαλίαν ἀναφέρειν χρὴ τῶν τοιούτων
							σφυγμῶν ἁπάντων <br class="lb"/>τὴν γένεσιν, ἵν’ ἡ παρὰ τῆς ἀρχῆς εἰς τὰς ἀρτηρίας ἐκτεταμένη
							<br class="lb"/>δύναμις τοῖς μὲν εὐκράτοις αὐτῶν μορίοις εὐλόγως <br class="lb"/>βέλτιον ᾖ χρωμένη, τοῖς
							δυσκράτοις δὲ χεῖρον. ὑπὸ γὰρ ἴσου <br class="lb"/>τε καὶ ταὐτοῦ τόνου τὸ μὲν ὑγρότητί τε καὶ
							θερμότητι μετρίᾳ <br class="lb"/>κεκραμένον ὄργανον ἑτοιμότερόν τε καὶ μᾶλλον κινεῖται, 
<a class="pb" href="#pb86" id="pb86">[p. 86]</a>
 τὸ δ’ αὐχμῶδες ἢ ὑγρὸν ὑπερβαλλόντως, ἢ ψυχρὸν, ἀργότερόν <br class="lb"/>τε καὶ
							ἧττον. </p>
                  </section>
                  <section id="body-1-2-10" class="div textpart chapter level4">
                    <p class="p autofirst">Ἆρ’ οὖν καὶ τοὺς οἷον ἐπινενευκότας τε καὶ <br class="lb"/>περινενευκότας σφυγμοὺς ὡσαύτως
							φυσιολογήσομεν, ἢ δύνανται <br class="lb"/>μὲν ἴσως ποτὲ καὶ οὕτως γενέσθαι; πολλὰ μὴν ἐναργῶς
							<br class="lb"/>ἐφάνησαν ἐμοὶ γοῦν δι’ ἑτέρας γιγνόμενοι προφάσεις. <br class="lb"/>ὅταν μὲν γὰρ ἡ δύναμις
							ἄῤῥωστος ᾖ, σύντηξις δὲ τῶν περικειμένων <br class="lb"/>ταῖς ἀρτηρίαις σωμάτων, καθ’ ὅ τι ἂν
							αὐτῶν μάλιστ’ <br class="lb"/>ἐκτετηκὸς, καὶ διὰ τοῦτο κουφότατον ὂν, ἡ κίνησις <br class="lb"/>ἀνακύψαι
							δυνηθῇ, κατὰ τοῦτο μάλιστα καὶ τὸ μέγεθος <br class="lb"/>αὐτῆς ἐμφαίνεται. παραβαλλομένη γὰρ ἡ
							ἐν τούτῳ διαστολὴ <br class="lb"/>ταῖς ἑκατέρωθεν μικροτέραις οὔσαις μύουρον κατ’ <br class="lb"/>ἄμφω τὰ
							μέρη τὴν κίνησιν ἀποφαίνει. τοῦτο δ’ ἐν ταῖς <br class="lb"/>ἰσχυροτάταις δυνάμεσιν οὐκ ἐνδέχεται
							γενέσθαι, χρὴ γὰρ <br class="lb"/>ἀκίνητον αὐτὴν εἶναι, καὶ μὴ φέρειν τὸ βάρος τῶν ἐπικειμένων
							<br class="lb"/>σωμάτων, ἵν’ αἰσθητὴν ποιήσῃ τὴν ὑπεροχὴν τῆς <br class="lb"/>ἐν τῷ γυμνοτέρῳ μορίῳ
							διαστάσεως παρὰ τὰς ἐν τοῖς <br class="lb"/>βεβαρημένοις. </p>
                  </section>
                  <a class="pb" href="#pb87" id="pb87">[p. 87]</a>
                  <section id="body-1-2-11" class="div textpart chapter level4">
                    <p class="p autofirst"><span class="milestone">196</span>Πῶς οὖν ἡ παρὰ τὴν θέσιν τῆς ἀρτηρίας <br class="lb"/>ἀνωμαλία
							γίνεται τῶν σφυγμῶν; τοῦτο γὰρ ἔτ’ ἐνδεῖν <br class="lb"/>ἔοικε τῷ λόγῳ. πῶς δ’ ἄλλως ἢ ὥσπερ
							Ἱπποκράτης εἶπε <br class="lb"/>καθόλου περὶ πάσης ἡμᾶς διδάσκων διαστροφῆς; καὶ γὰρ καὶ <br class="lb"/>ἡ
							τῆς μήτρας ὡσαύτως καὶ αἱ τῆς ῥάχεως καὶ τῶν μυῶν γίνονται, <br class="lb"/>τεινομένων εἰς ἐκεῖνα
							τὰ μέρη τῶν σωμάτων εἰς <br class="lb"/>ἅπερ καὶ διαστρέφεται. τῷ δ’ εἶναι πολλὰς τὰς τεινούσας
							<br class="lb"/>αἰτίας δυσφώρατον τὸ καθόλου τοῖς πλείστοις τῶν ἀρχαίων <br class="lb"/>ἰατρῶν ἐγένετο. καὶ
							γὰρ φλεγμοναὶ καὶ σκίῤῥοι καὶ ἀποστήματα <br class="lb"/>καί τινων ἀπέπτων φυμάτων γένεσις καὶ
							ὅλως ἅπαντες <br class="lb"/>οἱ παρὰ φύσιν ὄγκοι τείνειν πρὸς ἑαυτοὺς δύνανται τὰ <br class="lb"/>συνεχῆ,
							ἤδη δὲ καὶ σκληρότης αὐχμώδης καὶ ψύξις ἄμετρος <br class="lb"/>ὅμοιόν τι πήξει δρῶσα καὶ
							σπασμώδης σύντασις, ὧν ἄλλοτ’ <br class="lb"/>ἄλλο διαστρέφει τὰς ἀρτηρίας. μάλιστα δὲ τὴν
							ἀνώμαλον <br class="lb"/>δυσκρασίαν ἡγητέον διαστρέφειν. </p>
                  </section>
                  <section id="body-1-2-12" class="div textpart chapter level4">
                    <p class="p autofirst">Ἀλλ’ ἐπεὶ καὶ περὶ τούτων εἴρηται τὰ εἰκότα, <br class="lb"/>προσθεῖναι χρὴ τὸν περὶ τοῦ
							σπασμώδους σφυγμοῦ <br class="lb"/>λόγον, ᾧ τὸ μὲν ὄνομα πρέπον ἀπό τε τῆς ἰδέας αὐτῆς 
<a class="pb" href="#pb88" id="pb88">[p. 88]</a>
 καὶ τοῦ παθήματος ὃ δηλοῦν πέφυκε. τείνεσθαι μὲν γὰρ ἐπ’ <br class="lb"/>ἄμφω τὰ πέρατα δόξεις
							τὴν ἀρτηρίαν καὶ μικρὸν ὕστερον <br class="lb"/>σπασμὸς τὸν ἄνθρωπον καταλαμβάνει. τί οὖν δὴ τὸ
							ἄπορον <br class="lb"/>ἐνταῦθα καὶ τίνος ἕνεκα προβέβληται; εἰ μὲν ἡ καρδία καθάπερ
							<br class="lb"/>ἀρτηριῶν, οὕτω καὶ νεύρων ἐστὶν ἀρχὴ, οὔτ’ ἄπορον <br class="lb"/>οὐδὲν καὶ μάτην
							προβέβληται· εἰ δ’ ἄλλη μὲν ἀρχὴ νεύρων, <br class="lb"/>ἄλλη δ’ ἀρτηριῶν, καὶ ταῖς μὲν σφυγμὸς
							ἐνέργεια, τοῖς δ’ <br class="lb"/>αἴσθησίς τε καὶ κίνησις ἑκούσιος, ὥσπερ οὐκ ἔστι τῶν ἐνεργειῶν
							<br class="lb"/>αὐτοῖς οὐδεμία μετουσία, οὕτως οὐδὲ τῶν παθημάτων <br class="lb"/>ἔσται τις κοινωνία. ἢ
							κακῶς τοῦτο καὶ ψευδόμενοι λέγουσιν, <br class="lb"/>ὅσοι γε δοκοῦσιν οὐκ εἶναι σφίσιν ἐπιμιξίαν;
							ὁ γάρ τοι πατὴρ <br class="lb"/>τοῦ δόγματος ὁ θεῖος ἐκεῖνος Ἱπποκράτης, σύῤῥοια μία, φησὶ,
							<br class="lb"/>σύμπνοια μία, πάντα πᾶσι συμπαθέα, φύσις κοινή. ἢ γὰρ <br class="lb"/>ἂν, εἰ μὴ τοῦτ’ ἦν,
							δύο ἤστην οὕτω ζῶα καὶ οὐχ ἓν ἕκαστος <br class="lb"/>ἡμῶν. νυνὶ δὲ καρδία μὲν ἀρτηρίας ἐγκεφάλῳ
							μεγάλας ἐκπέμπει <br class="lb"/>δεσμὸν τῆς κοινωνίας, νεῦρα δ’ ἐγκέφαλος καρδίᾳ, κᾂν <br class="lb"/>εἰ μὴ
							μεγάλα, τὸ γοῦν ἐκ τοῦ λόγου πρόσταγμα διαστέλλειν <br class="lb"/>δυνάμενα. οὕτω δὲ καὶ ταῖς
							κατὰ μέρος ἀρτηρίαις αἱ <br class="lb"/>παρὰ τῶν νεύρων ἶνες εἰς κοινωνίαν ἔρχονται, δι’ ὧν οὐκ
								
<a class="pb" href="#pb89" id="pb89">[p. 89]</a>
 ἔργων μόνων, ἀλλὰ καὶ παθημάτων ἀλλήλοις μεταδιδόασι. <br class="lb"/>καὶ οὐδὲν
							ἔτι θαυμάσιον, εἰ τοῦ νευρώδους γένους ἅπαντος <br class="lb"/>ἑνουμένου ταῖς ἀρτηρίαις, ἡ
							κοινωνία τοῦ παθήματος ἐμφαίνεται, <br class="lb"/>τῶν γε κατὰ μέρος ἀποφύσεων ἀλλήλαις
							ἐπιμιγνυμένων, <br class="lb"/>καὶ τῶν ἀρχῶν, ὡς εἴρηται, ξυνημμένων. </p>
                  </section>
                  <section id="body-1-2-13" class="div textpart chapter level4">
                    <p class="p autofirst">Ἀλλὰ γὰρ ἐπεὶ καὶ τὰ περὶ σπασμώδους <br class="lb"/>εἴρηται σφυγμοῦ, τὸ λοιπὸν ἔτι
								προσ<span class="milestone">99</span>θετέον ἡμῖν ἐστιν <br class="lb"/>εἰς τὴν περὶ τῶν
							ἀνωμάλων ἁπάντων φυσιολογίαν. λείπεται <br class="lb"/>δ’, ὡς οἶμαι, πῶς ὑψηλοὶ <span class="milestone">197</span>καὶ ταπεινοὶ καὶ πλατεῖς καὶ <br class="lb"/>στενοὶ καὶ μακροὶ καὶ
							βραχεῖς γίνονται σφυγμοί. πλεῖστοι <br class="lb"/>γὰρ δὴ οὗτοι καὶ μάλιστα ποικίλλουσι τὰς
							ἀνωμαλίας πάσας <br class="lb"/>τάς τε καθ’ ἕνα σφυγμὸν καὶ πολὺ δὴ μᾶλλον τὰς ἐν ἀθροίσματι.
							<br class="lb"/>συμβαίνει δή τι τοιοῦτον ἐν τῷ διαστέλλεσθαι τὰς <br class="lb"/>ἀρτηρίας, ἐπί τε τοῖς
							ὑγιαίνουσιν ἅπασιν καὶ τοῖς πλείστοις <br class="lb"/>τῶν νοσούντων τῆς ἄνω περιφερείας αὐτῆς
							μᾶλλον αἰσθανόμεθα <br class="lb"/>κινουμένης ἢ τῶν ἐν τοῖς πλαγίοις μερῶν. ἡ μὲν γὰρ
							<br class="lb"/>ἐγγυτέρω τῆς ἁφῆς ἡμῶν ἐστι καὶ δι’ ἐλαττόνων ὁμιλεῖ <br class="lb"/>σωμάτων, τὰ δ’
							ἑκατέρωθεν αὐτῆς αὐτά τε πλέον ἄπεστι ﻿
<a class="pb" href="#pb90" id="pb90">[p. 90]</a>
 καὶ πλείω περιβέβληται τὰ διὰ
							μέσου σώματα. καὶ τοίνυν <br class="lb"/>αὐτὸς ὁ κατὰ φύσιν σφυγμὸς, ἂν ἀκριβῶς ἐξετάζῃ τις,
							ὑψηλότερός <br class="lb"/>ἐστιν, ἀπολειπομένης μὲν ἀεὶ τῆς εἰς τὸ πλάτος ἐν αὐτῷ <br class="lb"/>κινήσεως,
							πλεονεκτούσης δὲ τῆς εἰς ὕψος. ἀλλ’ ἐπεὶ μέτρον <br class="lb"/>οὗτος ἡμῖν καὶ κανὼν ἁπάντων τῶν
							ἄλλων, οὔθ’ ὑψηλὸν <br class="lb"/>οὔτε στενὸν ὀνομάζομεν αὐτὸν, ἀλλ’ ὥσπερ οὖν πρέπει καὶ
							<br class="lb"/>δίκαιόν ἐστιν, σύμμετρόν τε καὶ μέσον ἁπασῶν τῶν ὑπερβολῶν. <br class="lb"/>εἰθισμένοι δὲ
							τούτῳ καὶ συντεθραμμένοι καὶ πολλάκις <br class="lb"/>εὑρίσκοντες αὐτὸν οὐκ ἐπὶ τῶν ὑγιαινόντων
							μόνων, ἀλλὰ <br class="lb"/>καὶ ἐπὶ τῶν νοσούντων, ῥᾳδίως γνωρίζομεν τοὺς ἀπολειπομένους <br class="lb"/>ἢ
							ὑπερβάλλοντας αὐτὸν καθ’ ἡντιναοῦν τῶν διαστάσεων. <br class="lb"/>καὶ γάρ τοι καὶ ὁ μακρὸς καὶ ὁ
							βραχὺς ὡς πρὸς <br class="lb"/>τοῦτον λέγονται. καὶ ὅστις μὴ εἴθισται τῷδε, οὐχ ὅπως <br class="lb"/>ὑψηλοῦ
							καὶ ταπεινοῦ καὶ πλατέος καὶ στενοῦ γένοιτ’ ἂν ἀκριβὴς <br class="lb"/>γνώμων, ἀλλ’ οὐδὲ μακροῦ
							καὶ βραχέος. ὡς οὖν ἄνθρωπόν <br class="lb"/>τινα πάντη σύμμετρον εἶναί φαμεν οὐ τῇ προχείρῳ κατὰ
							<br class="lb"/>τὴν αἴσθησιν ἰσότητι τὸ μῆκος τῷ πλάτει καὶ βάθει παραβάλλοντες, <br class="lb"/>ἀλλὰ τῇ
							κατὰ δύναμιν· οὐδεὶς γὰρ οὕτως εὑρεθείη <br class="lb"/>βραχὺς ὡς ἀπολείπεσθαι τὸ μῆκος τοῦ
							πλάτους· οὕτω καὶ 
<a class="pb" href="#pb91" id="pb91">[p. 91]</a>
 σφυγμὸν σύμμετρον ὀνομάζομεν, τὴν κατὰ φύσιν ἀναλογίαν
							<br class="lb"/>τε καὶ συμμετρίαν κανόνα τῆς ἰσότητος, οὐ τὴν αἴσθησιν <br class="lb"/>ποιούμενοι. πάντως δὲ
							ἐν αὐτῷ τὸ μὲν μῆκος ὑπερέχει τοῦ <br class="lb"/>βάθους, τοῦτο δ’ αὖ τοῦ πλάτους. αὐτὴν μὲν γὰρ
							εἰ νοήσαιμεν <br class="lb"/>καθ’ αὑτὴν τὴν ἀρτηρίαν, γυμνὴν ἁπάντων τῶν περικειμένων
							<br class="lb"/>σωμάτων, ἴσον ἔσται τὸ πλάτος τῷ βάθει. μᾶλλον δ’ <br class="lb"/>οὐδ’ εἰπεῖν ἕξομεν ἐπί γε
							τῆς τοιαύτης τουτὶ μὲν εἶναι τὸ <br class="lb"/>πλάτος, τουτὶ δὲ βάθος, ἀλλ’ ὥσπερ ὅμοιον ἑαυτῷ
							πάντη τὸ <br class="lb"/>σῶμα κυκλοτερὲς ἀκριβῶς ὑπάρχει, οὕτω καὶ τῶν διαστημάτων <br class="lb"/>οὐδεμία
							διαφορά. τεθείσης μέντοι κατά τινος ἑτέρου <br class="lb"/>σώματος αὐτῆς, κάτω μὲν ἂν ἤδη λέγοιτο
							καθ’ ὧν στηρίζεται <br class="lb"/>μορίων, ἄνω δὲ τὸ κατ’ ἄντικρυ. τὸ δ’ ἐν τῷ μέσῳ τῶν
							<br class="lb"/>διαστημάτων κάτωθεν μὲν ἄνω νοοῦσιν ὕψος, ἄνωθεν δὲ <br class="lb"/>κάτω βάθος. ἔνθα δ’ ὕψος
							καὶ πλάτος, ἐνταῦθα θάτερον <br class="lb"/>τῶν διαστημάτων βάθος καὶ πλάτος. εἰ δὲ μὴ μόνον
							στηρίζοιτο <br class="lb"/>κατά τινος, ἀλλὰ κᾀκ τῶν πλαγίων αὐτῶν καὶ προσέτι <br class="lb"/>τῶν ἄνω
							περιλαμβάνοι τινὰ σώματα, παντί που δῆλον ὡς <br class="lb"/>τὰ δι’ ἐλαττόνων σκεπασμάτων ἡμῖν
							ὁμιλοῦντα μόρια σαφεστέραν 
<a class="pb" href="#pb92" id="pb92">[p. 92]</a>
 ἐνδείξεται τὴν κίνησιν ἤπερ τὰ διὰ πλειόνων.
							ἀλλὰ <br class="lb"/>μὴν ὧν γέ ἐστιν ἀρτηριῶν ἡ θέσις ὑπὸ τῷ δέρματι, τοιαῦται <br class="lb"/>δ’ εἰσὶν ὧν
							ἐφαπτόμεθα τοὺς σφυγμοὺς διαγινώσκοντες, τούτων <br class="lb"/>τὸ μὲν ἄνω διὰ μόνου τοῦ δέρματος
							ἡμῖν ὁμιλεῖ, τὰ δ’ <br class="lb"/>ἑκατέρωθεν εἰς ὅσον ἀποχωρεῖ πρὸς τὸ πλάγιον εἰς τοσοῦτο
							<br class="lb"/>διὰ μακροτέρου τε τοῦ διαστήματος πλεόνων τε τῶν ἐν τῷ <br class="lb"/>μέσῳ σωμάτων. καὶ διὰ
							ταύτην τὴν ἀνάγκην ὑψηλότερος μὲν <br class="lb"/>ἀεὶ πᾶς σφυγμός ἐστιν ὁ κατὰ φύσιν, εἰ
							παραβάλλοις ἀλλήλοις <br class="lb"/>τὰ διαστήματα. λέγεται δὲ σύμμετρος καὶ κανὼν τῶν <br class="lb"/>ἄλλων
							ὁμοίως τῷ Πολυκλείτου κανόνι. ὡς γὰρ ἐκείνῳ παραβάλλοντες <br class="lb"/>τοὺς ἄλλους ἀνδριάντας
							ἁδροὺς, ἢ ἰσχνοὺς, ἢ <br class="lb"/>πλατεῖς, ἢ στενοὺς, ἤ τι τῶν ἄλλων ἀμετριῶν ὄνομα
							προσαγορεύομεν, <br class="lb"/>οὕτω καὶ τοὺς σφυγμοὺς τῷ κατὰ φύσιν ἀντεξετάζοντες <br class="lb"/>
							<span class="milestone">198</span>ὑψηλοὺς, ἢ ταπεινοὺς, ἢ πλατεῖς, ἢ στενοὺς, <br class="lb"/>ἢ
							μακροὺς, ἢ βραχεῖς, ἢ ἁδροὺς, ἢ ἰσχνοὺς, ἢ μεγάλους, <br class="lb"/>ἢ μικροὺς ὀνομάζομεν. τίνες
							οὖν αἰτίαι τῆς γενέσεως <br class="lb"/>αὐτῶν; τοῦτο γὰρ εἰπεῖν προὔκειτο. πρόχειρον μὲν ἦν ἤτοι
							<br class="lb"/>δυσκρασίαν ἀνώμαλον αἰτιᾶσθαι τῶν ὀργάνων, ἢ διαστροφὴν <br class="lb"/>ἐν τῇ θέσει.
							δέδεικται γὰρ ὅπως ἐν ταῖς τοιαύταις διαθέσεσιν 
<a class="pb" href="#pb93" id="pb93">[p. 93]</a>
 αἱ κινήσεις ἀνώμαλοι
							φαίνονται. ἀλλ’ ἐγὼ τοὺς μὲν <br class="lb"/>ὑψηλοὺς ἔν τε τοῖς θυμοῖς καὶ πρὸ τῶν κρίσεων
							εὑρίσκω <br class="lb"/>γινομένους, τοὺς δὲ πλατεῖς τοὐπίπαν ἐπὶ ταῖς κριτικαῖς ἐκκρίσεσιν.
							<br class="lb"/>οὐκ ἔτι δὲ δύναμαι δυσκρασίαν ὀργάνων ἢ διαστροφὴν <br class="lb"/>θέσεως αἰτιάσασθαι μόνας,
							γένοιτο γὰρ ἄν ποτε <br class="lb"/>καὶ διά τι τούτων, ἀλλ’ αἱ πλεῖσται διαθέσεις ἐφ’ ὧν οἱ
							<br class="lb"/>τοιοῦτοι φαίνονται σφυγμοὶ τῶν εἰρημένων αἰτίων ἐκτός εἰσιν. <br class="lb"/>οὔτε γὰρ
							ἀνωμαλία κράσεως, ἤγουν εἰς τοσοῦτο τὴν φύσιν <br class="lb"/>ὑπαλλάττουσα τῶν ὀργάνων, ὡς
							ἀνωμάλους ἐργάσασθαι τοὺς <br class="lb"/>σφυγμοὺς, οὔθ’ ἡ τῆς θέσεως ἐξαλλαγὴ δύναιτ’ ἂν
							συστῆναί <br class="lb"/>ποτε χωρὶς μεγάλης βλάβης ἢ χρόνου μακροῦ ὧν οὐδὲν οὔτε <br class="lb"/>τοῖς
							θυμουμένοις οὔτε τοῖς ἤδη κεκριμένοις οὔτε τοῖς ὅσον <br class="lb"/>οὐδέπω κριθησομένοις
							ὑπάρχει, ἀλλ’ ἐστὶ τὸ γινόμενον ἐπ’ <br class="lb"/>αὐτῶν τοιοῦτο· μείζονα τὸν σφυγμὸν ἐργάζεται
							τοῖς θυμουμένοις <br class="lb"/>τε καὶ κριθησομένοις, οὐ μὴν ὅσον γε μεῖζόν τι <br class="lb"/>γίγνεται,
							τοσοῦτον καὶ φαίνεται. τῇ μὲν γὰρ εἰς ὕψος κινήσει <br class="lb"/>τε καὶ διαστολῇ τῆς ἀρτηρίας
							ὅσον προσέρχεται φαίνεται πᾶν, <br class="lb"/>τῇ δ’ εἰς τὸ πλάγιον τὸ πλεῖστον ἀφανίζεται, κατὰ
							τὸν <br class="lb"/>αὐτὸν, οἶμαι, λόγον καθ’ ὃν καὶ τοῖς ἄνευ περιστάσεώς τινος 
<a class="pb" href="#pb94" id="pb94">[p. 94]</a>

							ὑγιαίνουσιν ἀεὶ πλεονεκτεῖν ἐδείκνυτο ἡ εἰς ὕψος κίνησις. <br class="lb"/>μεμνημένοι τοιγαροῦν
							τῆς τότε καταστάσεως τῶν σφυγμῶν <br class="lb"/>οὓς συμμέτρους ὀνομάζομεν, εἶτα νῦν εὑρίσκοντες
							ἱκανὸν μὲν <br class="lb"/>εἰς ὕψος, οὐχ ἱκανὸν δ’ εἰς πλάτος, ἀλλ’ ἤτοι παντάπασιν <br class="lb"/>ὀλίγον ἢ
							οὐδὲν ὅλως ἐπιδεδωκυῖαν τὴν κίνησιν, εὐλόγως <br class="lb"/>ὑψηλοὺς ὀνομάζομεν τοὺς τοιούτους
							σφυγμοὺς, εἰ μέν τι καὶ <br class="lb"/>τῷ πλάτει σαφὲς προσεγένετο, μεγάλους ἅμα καὶ ὑψηλοὺς
							<br class="lb"/>καλοῦντες, εἰ δ’ οὐδὲν ὅλως αἰσθητὸν, ὑψηλοὺς μόνον, εἰ δ’ <br class="lb"/>εἰς ἄμφω μὲν
							ηὐξήθησαν ὕψος, τε καὶ πλάτος, οὐκ ἀξιόλογος <br class="lb"/>δ’ ἡ τοῦ ὕψους εἴη παρὰ τὸ πλάτος
							ὑπεροχὴ, μεγάλους μόνον <br class="lb"/>τοὺς τοιούτους ὀνομάζοντες. ὅταν γὰρ ἐν ταὐτῷ λόγῳ
							<br class="lb"/>τὸ προσαυξόμενον ὕψος ὑπερέχει τοῦ πλάτους, ᾧ κᾀν τῷ <br class="lb"/>κατὰ φύσιν ὑπερέχῃ, τὴν
							αὐτὴν ἰδέαν τῷ συμμέτρῳ κληθέντι <br class="lb"/>διασώζειν ἀνάγκη τὸν νῦν γινόμενον. οὐκ οὖν
							ὑψηλὸς, ὥσπερ <br class="lb"/>οὐδ’ ἐκεῖνος, ἀλλὰ μείζων μόνον αὐτοῦ φαίνεται. τῶν γὰρ <br class="lb"/>ταὐτὸν
							εἶδος διασωζόντων οὐκ ἐνδέχεται τὸν μὲν σύμμετρον, <br class="lb"/>τὸν δ’ ὑψηλὸν καλεῖν, ἀλλ’
							εἴπερ πάντη κατὰ τὴν αὐτὴν <br class="lb"/>ἀναλογίαν ὁ ἕτερος ηὐξήθη, μείζονα μόνον. καὶ γὰρ οὖν
							καὶ <br class="lb"/>περὶ τοῦ μήκους ὡσαύτως ἔχει. κατὰ μὲν γὰρ τὴν αὐτὴν ﻿
<a class="pb" href="#pb95" id="pb95">[p. 95]</a>
 ἀναλογίαν
							καὶ τοῦτο συναυξανόμενον τῷ βάθει τε καὶ τῷ <br class="lb"/>πλάτει τὸν ὅλον σφυγμὸν, ὡς ἤδη
							λέλεκται, μείζονα φαίνεσθαι <br class="lb"/>ποιεῖ. οὔκουν ἴσων ἁπλῶς δεῖ τῶν ἐπαυξανομένων ἐν
							<br class="lb"/>τοῖς τρισὶ διαστήμασι κινήσεων, ἀλλ’ ἀνάλογον ἴσων, ἵν’ ὁ <br class="lb"/>σφυγμὸς μείζων
							γένηται. τοῖς οὖν εἰθισμένοις τῇ τοῦ κατὰ <br class="lb"/>φύσιν ἀναλογίᾳ ῥᾳδίως τὸ <span class="milestone">100</span>προσιὸν, ὅσον ἔξω τοῦ <br class="lb"/>λόγου, γνωρίζεται. καὶ τοιαῦται
							μέν τινές εἰσιν αἱ γενέσεις <br class="lb"/>τῶν προκειμένων σφυγμῶν, ἑξῆς δ’ ἂν εἴη τὰς αἰτίας
							εἰπεῖν <br class="lb"/>δι’ ἃς ἢ σώζεσθαι τὴν φυσικὴν ἀναλογίαν ἐπ’ αὐτῶν, ἢ διαφθείρεσθαι
							<br class="lb"/>πέφυκε. σώζεται μὲν οὖν, ὅταν μηδεμία μεγάλη <br class="lb"/>τοῦ κατὰ φύσιν εἰς πολυσαρκίαν,
							ἢ λεπτότητα τῆς ἕξεως γένηται <br class="lb"/>μεταβολὴ, ἀλλὰ μηδὲ ξηρότης ἄμετρος, ἢ ὑγρότης, η
							<br class="lb"/>τις ἀνάγκη μεγάλη ἐσχάτης διαστολῆς. φθείρεται δὲ καὶ συγχεῖται <br class="lb"/>διά τι
							τούτων παρὸν, οἷον αὐτίκα τὰ μὲν ἄλλα <br class="lb"/>πάντα καλῶς ἐχέτω, μεγάλην δ’ οὕτως ἡ
							δύναμις ἐπειγέσθω <br class="lb"/>ποιήσασθαι διαστολὴν, ὡς μὴ χωρεῖσθαι τὸν ὄγκον αὐτῆς <br class="lb"/>ὑπὸ
							τῶν περιεχουσῶν τὰς ἀρτηρίας χωρῶν. <span class="milestone">199</span>ἀνάγκη <br class="lb"/>γὰρ
							ἐν τῇ τοιαύτῃ καταστάσει τὸν σφυγμὸν ὑψηλὸν φανῆναι, 
<a class="pb" href="#pb96" id="pb96">[p. 96]</a>
 κᾂν μηδὲν τῶν ἀλλῶν
							ἔχῃς μέμψασθαι. ἄχρι γὰρ ἂν εἰς τοσοῦτον <br class="lb"/>αἴρηται μέγεθος ἡ διαστολὴ τῆς ἀρτηρίας,
							ὡς μηδέπω <br class="lb"/>στενοχωρεῖσθαι μηδαμοῦ, τὴν κατὰ φύσιν ἐν τοῖς τρισὶ διαστήμασιν
							<br class="lb"/>ἀναλογίαν ἀποσώζει. στενοχωρηθεῖσα δὲ τοσοῦτον <br class="lb"/>τοῦ κατ’ ἐκείνην τὴν
							διάστασιν ἀφεῖλεν ὅσον ἔτυχε κωλυθεῖσα <br class="lb"/>τοῦ πρόσω. διὰ τοῦτο τοῖς θυμουμένοις, κᾂν
							ἄμεμπτον <br class="lb"/>ἔχωσι τὴν ἕξιν, ὁ σφυγμὸς ὑψηλὸς γίνεται. τὸ γὰρ τῆς διαστολῆς
							<br class="lb"/>ἐσχάτως ἄμετρον οὐδ’ ἡ τοιαύτη πέφυκεν ἕξις ἀλύπως <br class="lb"/>ἀνέχεσθαι, ἀλλ’ ἤδη
							θλίβεται κάτωθέν τε κᾀκ τῶν πλαγίων <br class="lb"/>ἡ ἀρτηρία. μόνον οὖν ὅσον γυμνὸν αὐτῆς ὑπὸ τῷ
							δέρματι <br class="lb"/>τὴν θέρμην ἅπασαν ἐκδέχεται, ὅταν δ’ ἐν τοῖς ἄλλοις <br class="lb"/>μὲν ἅπασιν ἡ
							διαστολὴ κωλυθῇ, τὸ δ’ ἄνω μόνον αὐτῆς <br class="lb"/>ἀπαραπόδιστον φυλαχθῇ, πλεονεκτεῖν ἀνάγκη
							τῶν ἄλλων <br class="lb"/>τὴν κατ’ ἐκεῖνο κίνησιν, ὅπερ ἦν οὐδὲν ἄλλο ἢ ὑψηλὸς σφυγμός. <br class="lb"/>ἐπεὶ
							δὲ τοῖς θ’ ὑγιαίνουσιν ἅπασι καὶ τῶν νοσούντων <br class="lb"/>τοῖς πλείστοις ταῖς μεγίσταις
							διαστολαῖς τῶν ἐπιπολῆς ἀρτηριῶν <br class="lb"/>ὧν ἁπτόμεθα τὰ μὲν ἄλλα πάντα μόρια θλίβεταί τε
							καὶ <br class="lb"/>στενοχωρεῖται καὶ κωλύει τὰς καθ’ αὑτὰ κινήσεις, τὰ δ’ εἰς <br class="lb"/>ὕψος ἀνέχοντα
							μόρια πᾶσαν ἐλευθέραν τε καὶ ἀπαραπόδιστον 
<a class="pb" href="#pb97" id="pb97">[p. 97]</a>
 ἐπιδέχεται τὴν διαστολὴν, διὰ
							τοῦτο καὶ τοῖς ἰατροῖς τετήρηταί <br class="lb"/>τε καὶ γέγραπται τῶν θυμουμένων σφυγμὸς ὑψηλός.
							<br class="lb"/>ἢ γὰρ οὐκ εἶδον τὸ σπάνιον, ἢ ἀμελῶν εἶδον, ἢ τοῦτον οἰκεῖον <br class="lb"/>ἐνόμιζον
							ἑκάστου τῶν παθῶν σφυγμὸν, ὃν καὶ συνεδρεύοντα <br class="lb"/>αὐτοῖς ἑώρων πλειστάκις. εἰσὶ δ’
							οἳ καὶ σιωπῶσιν <br class="lb"/>ἑκόντες τὸ σπάνιον, ὅταν ἀπορῶσι τῆς αἰτίας, ἀλλὰ τούτου <br class="lb"/>μὲν
							ἕνεκα κᾂν μέμψαιτό τις αὐτοῖς, τῶν ἄλλων ἁπάντων <br class="lb"/>συγγνώμην νείμας. μύρια γὰρ
							οὕτως ἄξια γινώσκεσθαι σιωπηθήσεται. <br class="lb"/>χρὴ δὲ τὸν ἀληθείας ἐραστὴν ἅπαν ἀκριβῶς τὸ
							<br class="lb"/>φανὲν ἐκδιηγεῖσθαι, κᾂν ἀπορῇ τῆς αἰτίας. τί δὴ οὖν τὸ φαινόμενόν <br class="lb"/>ἐστι;
							πολλοῖς τῶν ἰσχνῶν καὶ οὐ πάνυ τὴν δύναμιν <br class="lb"/>εὐρώστων οἱ σφυγμοὶ θυμουμένοις
							μεγάλοι μὲν, οὐκέτι <br class="lb"/>δὲ καὶ ὑψηλοὶ φαίνονται. τίς γοῦν καὶ ἡ τοῦδε αἰτία, οὐδὲ
							<br class="lb"/>γὰρ οὐδὲ πόῤῥω που τῶν ἐξ ἀρχῆς ὑποκειμένων ἔοικεν ὑπάρχειν, <br class="lb"/>εἴ γε δὴ τὴν
							ῥώμην τῆς δυνάμεως τηλικαύτην ἐλέγομεν <br class="lb"/>εἶναι δεῖν ἐν τοῖς ὑψηλοῖς σφυγμοῖς, ὡς
							δύνασθαι μὲν ἐργάσασθαι <br class="lb"/>μεγίστην διαστολὴν, μὴ χωρεῖσθαι δὲ ὑπὸ τῶν περιεχουσῶν
								
<a class="pb" href="#pb98" id="pb98">[p. 98]</a>
 τὰς ἀρτηρίας χωρῶν. εἰ γὰρ τοῦτο, παντί που δῆλον <br class="lb"/>ὡς ἐν ταῖς
							προειρημέναις διαθέσεσιν οὐκ ἐγχωρεῖ γίνεσθαι <br class="lb"/>τὸν σφυγμὸν ὑψηλὸν, μήτε τῆς
							δυνάμεως εὐρωστούσης <br class="lb"/>καὶ τῶν περὶ τὰς ἀρτηρίας χωρῶν εὐρυτάτων διὰ τὴν ἔκτηξιν
							<br class="lb"/>γεγενημένων. ἐπεὶ δὲ καὶ τοῦτο θᾶττον ἢ κατὰ τὴν προσδοκίαν <br class="lb"/>εὕρηται, δῆλον
							οἶμαι σὺν αὐτῷ καὶ τὸ τῶν πλατέων <br class="lb"/>γεγενῆσθαι σφυγμῶν. ὁπόταν γὰρ ἀπολείπηταί πως
							ἡ δύναμις <br class="lb"/>τῆς κατὰ φύσιν εὐρωστίας, εὐρύτης δ’ ἀξιόλογος ᾖ χωρῶν,
							<br class="lb"/>προσγένηται δέ τι βάρος ἐκ τῶν ἄνωθεν μερῶν ταῖς ἀρτηρίαις, <br class="lb"/>πλατύτερος ὁ
							τοιοῦτος σφυγμὸς φαίνεται τῷ συμμέτρῳ παραβαλλόμενος. <br class="lb"/>τὸ δὲ βάρος τοῦτο τὸ
							προσγινόμενον πολλάκις <br class="lb"/>μὲν ἡ τοῦ δέρματός ἐστιν αὐτοῦ ῥυσσότης, ὥσπερ ἐπὶ τῶν
							<br class="lb"/>γερόντων ἔχει καὶ τῶν ἰσχνῶν μὲν, οὐ μὴν τῶν κατεξηρασμένων <br class="lb"/>γε τὴν ἕξιν, ἐξ
							οὗ γένους εἰσὶν οἱ κεκριμένοι προσφάτως, <br class="lb"/>πολλάκις δὲ δι’ ὑγρότητα, καὶ μάλισθ’
							ὅταν αὐτὰ <br class="lb"/>τὰ σώματα τῶν ἀρτηριῶν γεγένηται διάβροχα, καθάπερ ἐν <br class="lb"/>τοῖς
							ὑδέροις. καταῤῥεῖ γὰρ αὐτῶν τὰ ἐπ’ ἄκρου τοῦ ὕψους <br class="lb"/>τεταγμένα μόρια καὶ φέρεται
							κάτω τὰ μὲν εἰς αὐτὴν τῶν <br class="lb"/>ἀρτηριῶν τὴν κοιλότητα, τὰ δ’ εἰς τὰ πλάγια. τοσοῦτον
							οὖν 
<a class="pb" href="#pb99" id="pb99">[p. 99]</a>
 ἀνάγκη τῆς εῖς ὕψος ἀνόδου κωλύεσθαι τοὺς σφυγμοὺς, ὅσον <br class="lb"/>ὑπεῤῥύη
							κάτω τὸ νῶτον τῆς ἀρτηρίας. καὶ δὴ καὶ πλεονεκτεῖν <br class="lb"/>διχόθεν ἀναγκαῖον ἤδη τὸ
							πλάτος ἔκ τε τῶν εἰς τὰ πλάγια <br class="lb"/>παραῤῥεόντων τῆς ἀρτηρίας μερῶν θλιβόντων τε καὶ
							διὰ τοῦτο <br class="lb"/>πλατυνόντων τὰ κάτω κᾀξ ὧν αὐτὸ τὸ ὕψος ἔφθανε κε<span class="milestone">200</span>κολοῦσθαι. <br class="lb"/>ἤρκει δ’, οἶμαι, καὶ θάτερον αὐτῶν τὸν
							<br class="lb"/>σφυγμὸν ἀποφῆναι πλατὺν, ἢ μειωθὲν τὸ ὕψος, ἢ αὐξηθὲν <br class="lb"/>τὸ πλάτος. ἐπεὶ δ’
							ἄμφω συνέπεσε, διὰ τοῦτ’ ἐναργὴς καὶ <br class="lb"/>ἀξιόλογος ἐν ταῖς τοιαύταις διαθέσεσιν ἡ
							πλατύτης ἐμφαίνεται. <br class="lb"/>πῶς οὖν ὁ μακρὸς καλούμενος γίνεται σφυγμός; εὑρίσκεται
							<br class="lb"/>γάρ ποτε τοῖς μὲν τέσσαρσι δακτύλοις ἡ κίνησις ὑποπίπτουσα, <br class="lb"/>στενὴ μέντοι καὶ
							ἀμαυρὰ εἰς τοσοῦτον ὡς χορδῆς ἔμφασιν <br class="lb"/>εἶναι λεπτῆς, ἢ καὶ τοῦτο χαλεπὸν οὐδὲν
							ἐξευρεῖν ἐξ αὐτῶν <br class="lb"/>ὧν εἴπομεν ὁρμωμένους; εἴτε γὰρ οἷον ἰσχνῆς τινος χορδῆς
							<br class="lb"/>εἴτε οἷον τριχὸς ἡ προσβολὴ φαίνοιτο, σκληρότης ἐξ αὐτοῦ <br class="lb"/>μεγάλη τις
							ἐμφαίνεται τοῦ χιτῶνος τῶν ἀρτηριῶν. ἀλλ’ οὐ <br class="lb"/>μόνη· οὕτω μὲν γὰρ ἂν σκληρὸς ἁπλῶς
							ἦν ὁ σφυγμός. ἐπεὶ <br class="lb"/>δὲ καὶ στενὸς καὶ ταπεινός ἐστιν, ἀναγκαῖον ἀῤῥωστοτέραν ﻿
<a class="pb" href="#pb100" id="pb100">[p. 100]</a>
 εἶναι τὴν δύναμιν ἢ ὥστε διαστέλλειν βιαίως, δυσπειθὲς ὑπὸ
							<br class="lb"/>σκληρότητος ὄργανον. τί δ’ οὖν εἰ τοῦτ’ ἐστιν ἀληθὲς, οὐχὶ <br class="lb"/>καὶ βραχὺς εὐθέως
							ὁ τοιοῦτος γίνεται σφυγμός; ἢ καὶ τούτου <br class="lb"/>τὴν αἰτίαν εὑρήσομεν ἀναμνήσαντες τὰς
							διαθέσεις ἐφ’ ὧν οἱ <br class="lb"/>τοιοῦτοι γίνονται σφυγμοί; τίνες οὖν αἱ διαθέσεις; ἡ μὲν
							<br class="lb"/>ἕξις τοῦ σώματος λεπτὴ, περιτεταμένον δὲ καὶ ξηρότερόν πως <br class="lb"/>τὸ δέρμα. εἴπερ
							οὖν τὸ χαλαρὸν ἅμα καὶ παχὺ κατακρύπτει <br class="lb"/>πολὺ τῆς κινήσεως, τὸ λεπτὸν καὶ
							τεταμένον ἀκριβῶς ἅπαν <br class="lb"/>διασώζει. καὶ δῆλον ἤδη γέγονεν ὡς χρὴ συνελθεῖν λεπτότητα
							<br class="lb"/>μὲν ὅλης τῆς ἕξεως, ξηρότητα δὲ τοῦ δέρματος, σκληρότητα <br class="lb"/>δὲ τῶν ὀργάνων,
							ἀῤῥωστίαν δὲ τῆς δυνάμεως, ἀλλ’ <br class="lb"/>οὐκ ἐσχάτην. ἄσφυκτος γὰρ ἂν οὕτως ἦν ὁ ἄνθρωπος,
							οὐ <br class="lb"/>μακρόσφυκτος. οὐδὲ ὅλως γὰρ εἰς αἰσθητὴν ἐξαίρει κίνησιν <br class="lb"/>ἡ παντελῶς
							ἐκλελυμένη δύναμις μὴ ὅτι τὸ σκληρὸν ἀγγεῖον, <br class="lb"/>ἀλλ’ οὐδὲ τὸ μαλακόν. ὁ μὲν οὖν
							οὕτως μακρὸς σφυγμὸς <br class="lb"/>κατὰ ἐξοχήν τινα προσαγορεύεται, λεπτὸς δ’ αὐτῷ καὶ ἰσχνὸς
							<br class="lb"/>ὄνομα τό γε ἴδιον, ὁ δ’ ἁπλῶς καὶ κυρίως μακρὸς, <br class="lb"/>ᾧ μὴ συνεπινοεῖται τῶν
							ἑτέρων δυοῖν διαστάσεων τὸ ποσὸν, <br class="lb"/>ἤτοι διὰ λεπτότητα τοῦ σώματος ἢ δι’ οἰκεῖον
							μέγεθος 
<a class="pb" href="#pb101" id="pb101">[p. 101]</a>
 ἀποτελεῖται τοιοῦτος· ὁ δὲ δὴ βραχὺς, ὅταν καθ’ ἓν ὁτιοῦν
							<br class="lb"/>μόριον μικρὸν ἡ ἀρτηρία μόνῳ τῷ δέρματι σκέπηται, τὸ δ’ <br class="lb"/>ἑκατέρωθεν ἐκείνου
							πᾶν αὖθις ἀθρόως εἰς τὸ βάθος δύηται. <br class="lb"/>τότε γὰρ ἀνάγκη ἐπιπολῆς μόριον αὐτῆς τὸ
							ὑπὸ τῷ δέρματι, <br class="lb"/>σαφῆ τὴν κίνησιν ἅπασαν ἐνδείκνυσθαι, τὰ δ’ ἐν <span class="milestone">101</span>τῷ <br class="lb"/>βάθει πολλῶν ἐπίπροσθεν ὄντων σωμάτων
							κατακρύπτεσθαι. <br class="lb"/>τοῦτο δὲ φύσει μὲν πολλοῖς ὑπάρχει, κατὰ διαθέσεις μέντοι
							<br class="lb"/>νοσώδεις ὀλίγοις, ὅταν ἐν τῇ διαθέσει διαστροφὴ τις τῆς ἀρτηρίας <br class="lb"/>γένηται,
							καὶ μικρὸν μὲν ἐπιφανὲς αὐτῆς ᾖ μόριον, τὰ δ’ <br class="lb"/>ἄλλα πάντα πρὸς τὸ βάθος ἔσω
							κατασπασθῇ. ἔστι δὲ καὶ ὁ <br class="lb"/>τοιοῦτος σφυγμὸς τῶν κατ’ ἐξοχὴν λεγομένων βραχέων,
							ἐπεὶ <br class="lb"/>τό γ’ ἴδιον ὄνομα καὶ τοῦδε παχὺς καὶ ἁδρός. ὁ δ’ ἁπλῶς <br class="lb"/>βραχὺς ἢ
							πολυσαρκίας, ἢ μικρότητος ἔγγονος ὑπάρχει. εἴρηταί <br class="lb"/>μοι σχεδὸν ὑπὲρ ἁπάντων ἤδη
							τῶν ἀνωμαλίαν ἐργαζομένων <br class="lb"/>αἰτίων, εἰ γάρ τι καὶ παραλέλειπται μικρὸν, οὐδὲν ἂν
							<br class="lb"/>εἴη χαλεπὸν ἐκ τῶν εἰρημένων ἀνευρίσκειν. </p>
                  </section>
                  <section id="body-1-2-14" class="div textpart chapter level4">
                    <p class="p autofirst">Περὶ δὲ τῶν ἀτάκτων τε καὶ τεταγμένων ἤδη <br class="lb"/>ῥητέον. ἐπεὶ τοίνυν ἀνώμαλοι πάντες
							εἰσὶν οἱ τοιοῦτοι σφυγμοὶ, 
<a class="pb" href="#pb102" id="pb102">[p. 102]</a>
 καθάπερ καὶ ἐν τοῖς περὶ διαφορᾶς αὐτῶν
							δεδήλωται, <br class="lb"/>διαλλάττουσι δὲ τῷ τοὺς μὲν ἐν περιόδοις τισὶ διασώζειν τὴν
							<br class="lb"/>ἰσότητα, τοὺς δὲ πάντη συγχέειν, ἓν κοινὸν κατὰ πάντων <br class="lb"/>αὐτῶν ἐν βραχεῖ τόδε
							χρὴ διαγινώσκειν, ὡς τῆς αἰτίας, ἥ τις <br class="lb"/>ἂν ἑκάστοτε τὴν ἀνωμαλίαν ἐργάζηται,
							ἐστηριγμένης μὲν ἐν <br class="lb"/>τοῖς τεταγμένοις, ἀστηρίκτου δ’ ἐν τοῖς ἀτάκτοις οὔσης. καὶ
							<br class="lb"/>μέντοι καὶ τῆς φύσεως, εἴπερ τι ἄλλο, <span class="milestone">201</span>καὶ ἡ
							τάξις οἰκεῖον, <br class="lb"/>ὥσπερ οὖν καὶ ἡ ὁμαλότης. ἐὰν οὖν θάτερον αὐτῶν <br class="lb"/>συγχυθῇ,
							μικροτέραν ἐνδείκνυται τὴν βλάβην, ἐὰν δ’ ἄμφω, <br class="lb"/>μείζονα, συγχεῖται δ’ ἄμφω μὲν ἐν
							τοῖς ἀτάκτοις, θάτερον δ’ <br class="lb"/>ἐν τοῖς τεταγμένοις μὲν, ἀνωμάλοις δὲ δηλονότι. </p>
                  </section>
                  <section id="body-1-2-15" class="div textpart chapter level4">
                    <p class="p autofirst">Τὰ δ’ ἐν ταῖς τῶν ῥυθμῶν ἐξαλλαγαῖς αἴτια, <br class="lb"/>ταῦτα γὰρ ὑπόλοιπα διελθεῖν, οὐ
							χαλεπῶς ἂν οὐδ’ αὐτά <br class="lb"/>τις εὑρίσκοι τῶν ἐξ ἀρχῆς ἐχόμενος. εἴπερ γὰρ ὀρθῶς ἡμῖν
							<br class="lb"/>ἀποδέδεικται κατὰ μὲν τὰς διαστολὰς τῶν ἀρτηριῶν ἕλκεσθαί <br class="lb"/>τις ἀερώδης οὐσία,
							κατὰ δὲ τὰς συστολὰς ἐκκρίνεσθαι τὸ <br class="lb"/>περιττόν τε καὶ οἷον καπνῶδες τῆς ἐκ τῶν
							χυμῶν συγκαύσεως, <br class="lb"/>ἀναγκαῖον ἔσται τῆς μὲν τοῦ διαστέλλεσθαι χρείας ἐπειγούσης
							<br class="lb"/>μείζω τε καὶ θάττω γίνεσθαι τὴν διαστολὴν, τῆς δὲ τοῦ 
<a class="pb" href="#pb103" id="pb103">[p. 103]</a>
 συστέλλεσθαι
							τὴν συστολήν. ταῦτ’ ἄρα καὶ τῶν ἡλικιῶν ἐν <br class="lb"/>αἷς μὲν πλείστη δαπάνη χυμῶν, αὗται δ’
							εἰσὶν αἱ μέχρι τῆς <br class="lb"/>ἀκμῆς, ἐν ταύταις μὲν ὀλίγον ἀπολείπεται ἡ διαστολὴ τῆς
							συστολῆς, <br class="lb"/>ἐν αἷς δ’ ἐλαχίστη, τοῦτο δ’ ἐν ταῖς πρεσβυτικαῖς <br class="lb"/>γίνεται, παρὰ
							πολὺ πλείων ἐν ταύταις ὁ τῆς συστολῆς ἐστι <br class="lb"/>χρόνος τοῦ τῆς διαστολῆς, εἰ γάρτοι
							καθ’ ὅλον τὸ σῶμα διαπνοὴ <br class="lb"/>τῆς συστολῆς τῶν ἀρτηριῶν ἔργον ἐστίν. ἐν μὲν γὰρ
							<br class="lb"/>ταῖς διαστολαῖς ἕλκουσιν εἰς ἑαυτὰς, ὥσπερ οὖν διὰ τῶν ἄλλων <br class="lb"/>ἁπάντων
							στομάτων, οὕτω καὶ διὰ τῶν εἰς τὸ δέρμα περαιουμένων. <br class="lb"/>οὐκ οὖν ἐκκρίνεταί τι
							τηνικαῦτ’ ἐκ τοῦ σώματος, <br class="lb"/>ἀλλ’ εἴσω μᾶλλον πάντως ἕλκεται. ἐν δ’ αὐταῖς ταῖς
							συστολαῖς <br class="lb"/>ἔμπαλιν ἐκκρίνεται μὲν, ἕλκεται δ’ οὐδέν. ὅτι δ’ ἐν <br class="lb"/>αἷς ἡλικίαις
							οὐκ εἰς τὸ τρέφεσθαι μόνον, ἀλλὰ καὶ εἰς τὸ <br class="lb"/>αὔξεσθαι κατεργάζεται τοὺς χυμοὺς ἡ
							φύσις, ἐν ταύταις <br class="lb"/>ἀνάγκη καὶ τὰ περιττώματα πλείω γίνεσθαι, πρόδηλόν ἐστιν.
							<br class="lb"/>ἀνάλογον γὰρ ἀεὶ τῷ ποσῷ τῶν κατεργαζομένων χυμῶν τὸ <br class="lb"/>ποσόν ἐστι τοῦ
							περιττώματος. ἔνθα οὖν ἡ πλείστη κατεργασία, <br class="lb"/>πλεῖστον ἐνταῦθα καὶ τὸ περίττωμα,
							ἔνθα δ’ ἂν πλεῖστον <br class="lb"/>περίττωμα, συνεχοῦς τε ἅμα τούτῳ καὶ πολλῆς δεῖται 
<a class="pb" href="#pb104" id="pb104">[p. 104]</a>
 τῆς ἐκκρίσεως, ὥσπερ, οἶμαι, καὶ ἐν τοῖς κατὰ τὴν γαστέρα <br class="lb"/>τε καὶ τὴν
							κύστιν ἔχει περιττώμασιν. ἀλλὰ τὰς μὲν τούτων <br class="lb"/>ἐκκρίσεις ταῖς αἰσθήσεσι
							διαγινώσκομεν, τὰς δὲ τῶν ἐν ταῖς <br class="lb"/>ἀρτηρίαις ὁ λόγος ἐξευρίσκει. καὶ οὐκ οἶδ’ εἴ
							τις ἢ οὐ καὶ <br class="lb"/>διὰ τῆς ἐκτὸς ἐπιφανείας ὁμολογήσει κενοῦσθαι τὰς ἀρτηρίας, <br class="lb"/>ἢ
							οὐ καθ’ ὃν εἴπομεν τρόπον. ἀποδέδεικται δ’ εἰς ὅσον ἐχρῆν <br class="lb"/>ὑπὲρ αὐτῶν ἐν τῷ περὶ
							χρείας σφυγμῶν. εἰς δὲ τὸν παρόντα <br class="lb"/>λόγον ἀρκεῖ καὶ τὰ νῦν εἰρημένα. </p>
                  </section>
                </section>
                <a class="pb" href="#pb105" id="pb105">[p. 105]</a>
                <section id="body-1-3" class="div textpart book level3">
                  <section id="body-1-3-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ ΣΦΥΓΜΟΙΣ <br class="lb"/>ΑΙΤΙΩΝ ΒΙΒΛΙΟΝ Γ.<a class="bookmark" href="#body-1-3-1"> §</a></h4>
                    <p class="p autofirst">Τὰς μὲν ἀπὸ τῶν πρώτων τε καὶ κυριωτάτων <br class="lb"/>αἰτίων ἀλλοιώσεις τῶν σφυγμῶν ὁ πρόσθεν
							λόγος αὐτάρκως <br class="lb"/>ἐξηγήσατο, τὰς δ’ ἀπὸ τῶν ἄλλων ἁπάντων, ὅσαι <br class="lb"/>μὴ δι’ ἑαυτῶν
							ἄντικρυς, ἀλλὰ τῷ τὰ πρῶτα τρέπειν αἴτια <br class="lb"/>σφυγμῶν λέγεται, νῦν ἐπέξιμεν. ἐπεὶ δὲ
							τούτων τὰ μέν ἐστι <br class="lb"/>παρὰ φύσιν, τὰ δὲ κατὰ φύσιν, τὰ δὲ ἐν τῷ μεταξὺ τούτων,
							<br class="lb"/>ἃ δὴ καὶ οὐ φύσει καλοῦσιν, εὔλογον ἀπὸ τῶν κατὰ φύσιν <br class="lb"/>ἄρξασθαι, καὶ τάξιν
							γε τὴν αὐτὴν ἐπιθεῖναι τῷ λόγῳ ἥν <br class="lb"/>περ κᾀν τῷ τοῖς εἰσαγομένοις γεγραμμένῳ
							πεποιήμεθα. τά τε 
<a class="pb" href="#pb106" id="pb106">[p. 106]</a>
 γὰρ ἄλλα καὶ γένοιτ’ ἂν ἐξήγησίς θ’ ἅμα τῶν ὀρθῶς ἐν
							αὐτῷ <br class="lb"/>λεγομένων ἔνδειξίς τε τῶν εὐλόγως παραλελειμμένων, παραλέλειπται <br class="lb"/>δὲ τὰ
							μὲν ὅλως, τὰ δ’ ἐν τῷ μὴ διορίσασθαι. πᾶν <br class="lb"/>γὰρ ὅσον ἔμελλεν ἀσαφὲς ἔσεσθαι τοῖς
							ἀρχομένοις τῆς θεωρίας, <br class="lb"/>ἐδόκει χρῆναι παραλιπεῖν. παραλέλειπται δ’ οὐχ ἥκιστα καὶ
							<br class="lb"/>ὁ τῆς αἰτίας λογισμός. ἄμεινον γὰρ ἦν τοῖς εἰσαγομένοις ἐπ’ <br class="lb"/>αὐτῶν τῶν ἔργων
							γυμνάσασθαι πρότερον ἐμπειρικῶς, ἔπειθ’ <br class="lb"/>ὕστερον ἅπασαν ἐκδιδαχθῆναι τῷ λόγῳ τὴν
							οὐσίαν τοῦ <br class="lb"/>πράγματος. ὡς τοίνυν γεγυμνασμένοις αὐτοῖς καὶ μανθάνειν <br class="lb"/>τοὺς
							τελειοτέρους λόγους δυναμένοις ἥδε ἡ πραγματεία <br class="lb"/>σύγκειται, διὰ μὲν τῶν προτέρων
							δυοῖν ὑπομνημάτων εἰς <br class="lb"/>ὅσον αὔταρκες ὑπὲρ τῶν συνεκτικῶν ὀνομαζομένων αἰτίων
							<br class="lb"/>διαλεχθεῖσα, διὰ δ’ αὖ τῶν λοιπῶν δυοῖν, τούτου τε καὶ τοῦ <br class="lb"/>μετ’ αὐτὸν, περὶ
							τῶν ἄλλων ἁπάντων ἐκδιδάξουσα. ἀρκτέον <br class="lb"/>δὲ ἤδη τοῦ λόγου προχειριζομένους ἑκάστην
							ῥῆσιν τῶν ἐν <br class="lb"/>ἐκείνῳ τῷ βιβλίῳ γεγραμμένων, ἔπειτ’ ἐξηγουμένους. εἴη δ’ <br class="lb"/>ἂν ἡ
							πρώτη τῶν εἰς τὸν παρόντα λόγον ἐπιτηδείων ἥδε. </p>
                  </section>
                  <a class="pb" href="#pb107" id="pb107">[p. 107]</a>
                  <section id="body-1-3-2" class="div textpart chapter level4">
                    <p class="p autofirst"><span class="milestone">203</span>Ἄνδρες μὲν οὖν γυναικῶν ὡς ἐπίπαν <br class="lb"/>μείζονα
							πολλῷ καὶ σφοδρότερον ὡσαύτως πολλῷ καὶ βραδύτερον <br class="lb"/>ὀλίγῳ καὶ ἀραιότερον ἱκανῶς
							τὸν σφυγμὸν ἔχουσιν.</p>
                    <p class="p">Ἡ μὲν λέξις αὕτη. καὶ διότι πρῶτος οὗτος ὁ λόγος <br class="lb"/>ἐπιτηδειότερος ἦν λέγεσθαι δι’
							ἐκείνου τοῦ γράμματος δεδήλωται. <br class="lb"/>ὥστε, οὐ γὰρ ἔθος ἡμῶν περὶ τῶν αὐτῶν γράφειν
							<br class="lb"/>πολλάκις, ἐπὶ τὰς αἰτίας ἰτέον ἤδη καὶ δεικτέον τὴν ἀνάγκην <br class="lb"/>τῆς φύσεως τοῦ
							πράγματος, δι’ ἣν οὕτω μὲν ἀνδράσιν, <br class="lb"/>οὕτω δὲ γυναιξὶν ἔχει τὰ κατὰ τοὺς σφυγμούς.
							ᾧδ’ οὖν. <br class="lb"/>ἐπειδὴ θερμότερόν ἐστι καὶ ξηρότερον τὸ ἄῤῥεν τοῦ θήλεος, <br class="lb"/>ὡς καὶ
							τοῖς ἀρίστοις τῶν ἔμπροσθεν ἰατρῶν τε καὶ φιλοσόφων <br class="lb"/>εἴρηται, καὶ ἡμῖν δὲ δι’
							ἑτέρων ἀποδέδεικται, τήν τε <br class="lb"/>χρείαν ἀναγκαῖον ἤδη τῆς τῶν σφυγμῶν γενέσεως καὶ τὴν
							<br class="lb"/>τῶν ὀργάνων κατασκευὴν ἑτεροίως ἔχειν αὐτοῖς· εἰ δὲ τοῦτο, <br class="lb"/>καὶ αὐτοὺς
								<span class="milestone">102</span>τοὺς σφυγμούς. ἐδείχθη γὰρ ἐν τοῖς ἔμπροσθεν
							<br class="lb"/>λόγοις ὡς πλήθει θερμασίας οἰκεῖός ἐστιν ὁ μέγας <br class="lb"/>σφυγμός. εἴπερ οὖν
							θερμότερον τὸ ἄῤῥεν τοῦ θήλεος, εὐθὺς <br class="lb"/>ἂν καὶ μείζους ἔχοι τοὺς σφυγμοὺς, καὶ εἰ
							πολλῷ θερμότερον, 
<a class="pb" href="#pb108" id="pb108">[p. 108]</a>
 πολλῷ μείζους. ἀλλὰ μὴν καὶ θερμότερον καὶ πολλῷ
							θερμότερόν <br class="lb"/>ἐστιν, ὥστε καὶ μείζους καὶ πολλῷ μείζους ἕξει τοὺς <br class="lb"/>σφυγμούς.
							ἀλλ’ ὅτι μὲν θερμότερον ἔκ τε τῶν περὶ κράσεων <br class="lb"/>ἡμῖν ἤδη γεγραμμένων καὶ τῶν ἔτι
							πρότερον τοῖς παλαιοῖς <br class="lb"/>εἰρημένων αὐτάρκως ἀποδέδεικται· ὅτι δὲ καὶ πολλῷ, τοῦτ’
							<br class="lb"/>οὐκέτι οὔτε ὑμεῖς οὔτε ἄλλος τις ἀπέδειξε. νῦν οὖν ἀποδεικνύσθω, <br class="lb"/>ἢ οὐδέπω
							πιστὸς ὁ σύμπας λόγος. πρῶτον μὲν <br class="lb"/>ἀναμνησθῆναι χρὴ τοῦ προκειμένου τῇ λέξει καὶ
							πᾶσαν αὐτὴν <br class="lb"/>ἀναγνῶναι, καθ’ ἕκαστον ὄνομα προσέχοντα τὸν νοῦν. <br class="lb"/>τί γάρ φησιν;
							ἄνδρες μὲν οὖν γυναικῶν ὡς ἐπίπαν μείζονα <br class="lb"/>πολλῷ τὸν σφυγμὸν ἔχουσι. τί δὴ τοῦτ’
							ἔστι τὸ ἐπίπαν <br class="lb"/>ἐπιμελῶς χρὴ διασκέψασθαι. οὐ γὰρ δὴ μάτην γε πρόσκειται,
							<br class="lb"/>ἀλλ’ ἔστιν ἐν αὐτῷ τὸ πᾶν κῦρος τοῦ λόγου. τῷ γὰρ μήτε <br class="lb"/>ἐξ ἀρχῆς εὐθὺς
							ὡσαύτως ἅπαντας ἡμᾶς κεκρᾶσθαι μήτ’ ἐπιτηδεύμασι <br class="lb"/>μήτε διαίταις ὁμοίαις κεχρῆσθαι
							τὸ καθόλου τῆς <br class="lb"/>ἀποφάσεως διαφθείρεται, δυναμένης ποτὲ γυναικὸς εὑρεθῆναι <br class="lb"/>μὴ
							ὅτι πολλῷ μικρότερον, ἀλλὰ μηδὲ μικρὸν ὅλως, <br class="lb"/>μηδ’ ἴσον, ἀλλὰ καὶ σαφῶς μείζονά
							τινων ἀνδρῶν ἐχούσης 
<a class="pb" href="#pb109" id="pb109">[p. 109]</a>
 τὸν σφυγμόν. ἄνδρα γάρ μοι νόει φλεγματικώτερον
							φύσει, <br class="lb"/>ψυχρὰ δ’ ἂν ἥδε κρᾶσις εἴη καὶ ὑγρὰ παραβαλλομένη γυναικὶ <br class="lb"/>χολωδεστέρᾳ
							φύσει, τοῦτ’ ἔστι θερμοτέρᾳ τε καὶ ξηροτέρᾳ. <br class="lb"/>ἀρκείτω δὲ μὴ τοῦτο μόνον, ἀλλ’ ὁ
							μὲν τὸν Πόντον, <br class="lb"/>ἡ δὲ τὴν Αἴγυπτον ἐποικείτω, καὶ σκιατροφείσθω μὲν καὶ
							<br class="lb"/>ἀργείτω καὶ διατεθρύφθω κατὰ τὴν δίαιταν ὁ ἀνὴρ, θυραυλείτω <br class="lb"/>δ’ ἡ γυνὴ καὶ
							γυμναζέσθω πολλὰ καὶ μετρίως διαιτάσθω, <br class="lb"/>μείζων ὁ τῆς τοιαύτης γυναικὸς ἢ ὁ τοῦ
							ἀνδρὸς ἔσται <br class="lb"/>σφυγμός. ἀλλ’ ἐὰν ἐν τῇ φύσει διαιτώμενον ἑκάτερον φυλάξῃς <br class="lb"/>καὶ
							τὴν οἰκείαν κρᾶσιν ἐξ ἀρχῆς κεκραμένον ἑνί τε <br class="lb"/>χωρίῳ καὶ ταὐτῷ χρώμενον, οὐ μείζων
							μόνον, ἀλλὰ καὶ πολὺ <br class="lb"/>μείζων ὁ τοῦ τοιούτου ἀνδρὸς σφυγμὸς γένοιτ’ ἄν. ὅσον μὲν
							<br class="lb"/>γὰρ ἐπὶ τῇ φυσικῇ κράσει μείζων ἁπλῶς, οὐ μὴν πολλῷ μείζων <br class="lb"/>γένοιτ’ ἄν. ἐπεὶ
							δὲ τὸ ἀπὸ τῶν οἰκείων ἐπιτηδευμάτων <br class="lb"/>ἑκατέρῳ προσέρχεται διάφορον, ἡ μὲν γὰρ
							ἀταλαίπωρον, <br class="lb"/>ὁ δὲ ἐν πόνοις πλείοσι διαιτᾶται, <span class="milestone">204</span>πολὺ δή τι θερμότερος <br class="lb"/>ὁ ἀνὴρ οὕτω γίνεται καὶ διὰ τοῦτο τοὺς σφυγμοὺς
							<br class="lb"/>πολλῷ μείζους ἴσχει τῆς γυναικός. πρόσκειται δὲ τὸ ἐπίπαν ﻿
<a class="pb" href="#pb110" id="pb110">[p. 110]</a>
 ἐν τῇ
							ῥήσει τοῖς εὐφυεστέροις τῶν εἰσαγομένων οἷον κέντρον <br class="lb"/>τι, διεγεῖρόν τε καὶ
							παρορμῶν ἐπὶ τὴν ἔρευναν ἁπάσης τοῦ <br class="lb"/>πράγματος τῆς φύσεως. εὐθὺς γὰρ καὶ περὶ τῆς
							κατὰ φύσιν <br class="lb"/>ἐν ἀνδρὶ καὶ γυναικὶ διαφορᾶς ἐννοήσουσί τε καὶ πᾶν ἐπιβλέψουσιν
							<br class="lb"/>τὸ κατὰ πάντα ζῶα γένος ἄῤῥεν ὡς ἰσχυρότερόν <br class="lb"/>ἐστι τοῦ θήλεος, καὶ ὡς τῷ μὲν
							θήλει τὸ κύειν τε καὶ θηλάζειν <br class="lb"/>καὶ ὅλως ἐκτρέφειν τὰ γεννηθέντα κατὰ φύσιν, τῷ δ’
							<br class="lb"/>ἄῤῥενι τό τε τροφὰς ἐκπορίζειν αὐτοῖς καὶ ὑπερμαχεῖν ἐπιβουλευομένοις, <br class="lb"/>ἐξ ὧν
							εἴσονται τὴν μὲν ὡς ἄῤῥενος ἀεὶ πρὸς <br class="lb"/>θῆλυ διαφορὰν μείζονας ἁπλῶς τοὺς σφυγμοὺς
							ἐργαζομένην, <br class="lb"/>τὴν δ’ ὡς ἀνδρὸς πρὸς γυναῖκα πολλῷ μείζονας. οὕτω δὲ καὶ
							<br class="lb"/>σφοδροτέρους μὲν ἁπλῶς ὅσον ἐπὶ τῇ φύσει τοὺς τῶν ἀῤῥένων <br class="lb"/>σφυγμοὺς, πολὺ
							μέντοι σφοδροτέρους τοὺς τῶν ἀνδρῶν <br class="lb"/>παρὰ τὰς γυναῖκας, ὅτι τοῖς μὲν αὐξάνεσθαι
							τὸν φυσικὸν τόνον <br class="lb"/>ἐν τοῖς πόνοις ἀνάγκη, ταῖς δ’ ἀργούσαις ἐκλύεσθαι. <br class="lb"/>εἰ δὲ
							καὶ μηδὲν τούτων αὐτός τις ἐξεύροι σαφῶς, ἀλλ’ εἰς <br class="lb"/>ὑπόνοιάν γε αὐτῶν ἀφίκοιτ’ ἂν
							ζητῶν, ἢ τοὔσχατόν γε οἷον <br class="lb"/>διψῶν ὧν ἐπιθυμεῖ μὲν εὑρεῖν, οὐδέπω δ’ εὕρηκεν, ἐπὶ
							τὸν 
<a class="pb" href="#pb111" id="pb111">[p. 111]</a>
 διδάξαι δυνάμενον ἀφικόμενος, τάχιστά τε ἂν οὕτω μάθοι <br class="lb"/>καὶ
							μάλιστα μνημονεύσειεν. ἀλλὰ ταῦτα μὲν οὕτως. ἡ δὲ <br class="lb"/>ῥώμη τῆς δυνάμεως ἡ τοῖς
							ἄῤῥεσιν ὑπάρχουσα δοίη ἄν τι <br class="lb"/>καὶ αὐτὴ τοῖς σφυγμοῖς μεγέθους, ὥστ’ οὐ μόνον διὰ
							τὸ <br class="lb"/>πλῆθος τῆς θερμασίας, ἀλλὰ καὶ διὰ τὴν ῥώμην οἱ τῶν ἀῤῥένων <br class="lb"/>σφυγμοὶ
							μείζους γενήσονται. δέδεικται γὰρ οὖν καὶ <br class="lb"/>τοῦτ’ ἐν τῷ πρώτῳ λόγῳ, τὸ ταῖς
							εὐρώστοις δυνάμεσι τοὺς <br class="lb"/>μεγάλους σφυγμοὺς οἰκείους ὑπάρχειν. ἆρ’ οὖν ταύτῃ μόνον
							<br class="lb"/>ἄνδρες γυναικῶν εἰς σφυγμῶν αἰτίας διαλλάττουσιν, ἢ καὶ τὸ <br class="lb"/>περὶ τῆς ἕξεως
							τοῦ σώματος τοῖς ἑκατέροις πάμπολυ προσέρχεται; <br class="lb"/>τοῖς μὲν γὰρ ὅλον σῶμα εὔπνουν τε
							καὶ καθαρὸν καὶ <br class="lb"/>ἀπέριττον καὶ ἄθλιπτον, ταῖς δὲ τἀναντία στεναὶ μὲν αἱ
							<br class="lb"/>μεταξὺ τῶν ἀγγείων χῶραι, πιμελῆς αὐτὰς καὶ σαρκὸς μαλακῆς <br class="lb"/>καί τινων
							φλεγματωδῶν περιττωμάτων καταλαμβανόντων, <br class="lb"/>πυκνόν τε καὶ δύσπνουν τὸ σῶμα καί
							τινες συστάσεις <br class="lb"/>πολλαχόθι τοῦ σώματος ἀργῶν καὶ παχέων καὶ ἀπέπτων <br class="lb"/>ὑγρῶν,
							ὑφ’ ὦν ἁπάντων θλίβεσθαί τε καὶ στενοχωρεῖσθαι <br class="lb"/>τὰς ἀρτηρίας αὐτῶν ἀναγκαῖον,
							οὔσας καὶ φύσει πολὺ τοῖς 
<a class="pb" href="#pb112" id="pb112">[p. 112]</a>
 ὄγκοις ἐλάττους, ὥστε πάντη πάντοθεν εἰς
							μικρότητα σφυγμῶν <br class="lb"/>αὐτοῖς παρεσκευάσθαι τὴν ἕξιν. ἓν δὲ μόνον εἰς τὸ μέγεθος
							<br class="lb"/>ἐπιτήδειον ἔχουσαι τὴν μαλακότητα τῶν ὀργάνων, οὐδὲν <br class="lb"/>οὐδ’ ἀπὸ ταύτης
							ὀνίνανται· πρῶτον μὲν, ὅτι πλείω τε καὶ <br class="lb"/>ἰσχυρότερα τὰ τῆς μικρότητος αἴτια
							γίνεται, δεύτερον δ’, ὅτι <br class="lb"/>πολλὴ μὲν ἡ παρ’ ἐκεῖνα διαφορὰ τῶν ἀνδρῶν πρὸς τὰς
							γυναῖκας, <br class="lb"/>ἐλαχίστη δ’ ἡ διὰ τὴν μαλακότητα τῶν ὀργάνων. οὐ <br class="lb"/>γὰρ οὕτω
							ξηρότερον λέγεται τὸ τῶν ἀνδρῶν σῶμα τοῖς τῶν <br class="lb"/>γυναικῶν παραβαλλόμενον, ὡς ἂν εἰ
							τύχοι λίθος τις εἴη πηλοῦ <br class="lb"/>ξηρότερος, οὐδ’ ἂν εὕροις ἐν αὐτοῖς τοῖς χιτῶσι τῶν
							ἀρτηριῶν <br class="lb"/>πολλὴν τὴν ὑπεροχὴν, ἀλλὰ καὶ τὸ τῶν ἀνδρῶν ὄργανον <br class="lb"/>οὕτως ἔχει
							κατασκευῆς, ὡς εὐπειθὲς εἶναι πρὸς τὴν ἐνέργειαν. <br class="lb"/>εἰ δὲ καὶ μεγάλη τις ἦν ὑπεροχὴ
							καὶ πολλῷ τὸ τῆς <br class="lb"/>γυναικὸς ὄργανον ὑπῆρχε μαλακώτερον, αὐτὸ δὴ τοῦτο μικροτέρους
							<br class="lb"/>ἂν εἰργάσατο τοὺς σφυγμούς. ἔνθα μὲν γὰρ οὐδέν <br class="lb"/>ἐστι τὸ βαρῦνον, ἢ θλῖβον, ἢ
							στενοχωροῦν, ἐνταῦθα τὸ μαλακώτερον <br class="lb"/>ὄργανον ἐπιτηδειότερον εἰς μέγεθος διαστολῆς,
							ἔνθα <br class="lb"/>δ’, ὡς ἔμπροσθεν ἐπὶ τῆς γυναικείας ἕξεως ἐῤῥέθη, τὰ θλίβοντα 
<a class="pb" href="#pb113" id="pb113">[p. 113]</a>

							καὶ βαρύνοντα καὶ στενοχωροῦντα πολλὰ, ἐνταῦθα τὸ μαλακώτερον <br class="lb"/>ὄργανον ἀφυέστερον
							εἰς τὴν διαστολὴν, ὡς ἂν ῥᾷον <br class="lb"/>ὑπὸ πάντων τῶν λυπούντων νικώμενον. <span class="milestone">205</span>ὅτι μέντοι <br class="lb"/>ταῦτα πάντα περὶ τῶν ἄριστα μὲν
							κατεσκευασμένων σωμάτων, <br class="lb"/>οἰκείως δὲ ταῖς κατασκευαῖς διαιτωμένων λέγεται, δῆλον
							<br class="lb"/>μὲν κᾀξ ὧν ἤδη προειρήκαμεν· ὁ μέντοι σύμπας καὶ τέλειος <br class="lb"/>ὑπὲρ αὐτῶν λόγος ὁ
							μετ’ ἀποδείξεως περαινόμενος ἐν <br class="lb"/>τῷ δευτέρῳ περὶ τῆς τῶν σφυγμῶν διαγνώσεως
							γέγραπται. <br class="lb"/>ὥστε κᾀκείνην τὴν πραγματείαν ἀναγνωστέον ἐστὶ τοῖς ὀρθῶς
							<br class="lb"/>μέλλουσι μετιέναι τὰ περὶ τοῦ σφυγμοῦ. καὶ μέντοι καὶ περὶ <br class="lb"/>τοῦ ταχέος
							σφυγμοῦ διὰ τοῦ τρίτου τῶν ὑπομνημάτων ἐκείνων <br class="lb"/>ἀποδέδεικται, πηλίκον ἁμαρτάνουσιν
							οἱ πλεῖστοι τῶν <br class="lb"/>ἰατρῶν εἰς τὴν διάγνωσιν αὐτῶν βραχυχρόνιον εὐθὺς καὶ <br class="lb"/>ταχὺν
							εἶναι νομίζοντες. ἀμέλει καὶ τὸν τῆς γυναικὸς σφυγμὸν, <br class="lb"/>ἕνεκα γάρ τοι τῶν νῦν
							προκειμένων ἐμνημόνευσα τῶν ἐν <br class="lb"/>ἐκείνοις ἀποδεδειγμένων, ἱκα<span class="milestone">103</span>νῶς ταχὺν εἶναι νομίζουσιν. <br class="lb"/>ὁ δ’ ἐστὶ μὲν θάττων, οὐ
							μὴν ἀξιολόγῳ γέ τινι καὶ μεγάλῃ <br class="lb"/>διαφορᾶ τοῦ τῶν ἀῤῥένων ὑπερέχει. τὸ μὲν οὖν
							ἀληθὲς τοῦτο <br class="lb"/>καὶ γέγραπται καλῶς τοῖς εἰσαγομένοις, βραχεῖ βραδύτερος ὁ 
<a class="pb" href="#pb114" id="pb114">[p. 114]</a>
 τῶν ἀνδρῶν εἶναι σφυγμὸς τοῦ τῶν γυναικῶν, οὐ μὴν ἥ γ’ <br class="lb"/>αἰτία
							πρόσκειται, καθάπερ οὐδ’ ἄλλῳ τινὶ τῶν ἐκεῖ γεγραμμένων. <br class="lb"/>ἀλλὰ νῦν εἰρήσεται. ὅσον
							μὲν ἐπὶ τῷ καὶ τὴν δύναμιν <br class="lb"/>ἀῤῥωστοτέραν εἶναι καὶ τὴν θερμασίαν ἐλάττονα τὴν τῶν
							<br class="lb"/>γυναικῶν, ἐχρῆν καὶ τὸν σφυγμὸν εἶναι βραδύτερον, ἀμφοτέροις <br class="lb"/>γὰρ τοῖς
							εἰρημένοις αἰτίοις οἰκεῖος ὁ τοιοῦτος ἐδείχθη. <br class="lb"/>ἀλλ’ ἐπεὶ πολλῷ μικρότερός ἐστι
							καὶ διὰ τοῦτο καὶ τὸ τῆς <br class="lb"/>χρείας οὐχ ἱκανῶς πληροῦται, προστίθησιν ὅσον δύναται τῷ
							<br class="lb"/>τάχει. τοῦτο γὰρ ὁ πρῶτος λόγος ἔδειξεν ἀναγκαῖον ὑπάρχειν, <br class="lb"/>καὶ ὅστις οὐ
							μέμνηται τῶν ἐν ἐκείνῳ γεγραμμένων, μάτην καὶ <br class="lb"/>τούτοις ἐντυγχάνει. εἰ μὲν οὖν τὸ
							προσιὸν τοῦ τάχους τοσοῦτον <br class="lb"/>ἦν ὡς αὐτάρκως ἅπασαν τὴν χρείαν πληροῦν, οὐδὲν ἂν
							<br class="lb"/>ἔδει πυκνότητος· ἐπεὶ δὲ πολλῷ μὲν ἀπολείπεται τῆς χρείας ἡ <br class="lb"/>ἐνέργεια διὰ τὴν
							μικρότητα τῆς διαστολῆς, βραχὺ δ’ ἐπωφελεῖται <br class="lb"/>διὰ τὸ τάχος, ἀναγκαῖον ἤδη πυκνὸν
							ἀξιολόγως γενέσθαι <br class="lb"/>τὸν σφυγμόν. καὶ γὰρ καὶ τοῦτο διὰ τοῦ πρώτου δέδεικται
							<br class="lb"/>λόγου. γυναῖκες μὲν οὖν ἀνδρῶν οὕτω διαφέρουσι <br class="lb"/>τοῖς σφυγμοῖς, τὸ δ’ ἄῤῥεν
							βρέφος τοῦ θήλεος ἀνάλογον <br class="lb"/>μὲν, οὐ μὴν πάντῃ γε ὡσαύτως, ἀλλ’ ὡς ἔμπροσθεν
							εἴπομεν. ﻿
<a class="pb" href="#pb115" id="pb115">[p. 115]</a>
 ῾πλῶς γὰρ μείζονα καὶ σφοδρότερον καὶ ἀραιότερον, οὐκέτι
							<br class="lb"/>δὲ καὶ πολλῷ τὸν σφυγμὸν ἔχει τὸ ἔῤῥεν τοῦ θήλεος. περὶ <br class="lb"/>μὲν δὴ τούτων ἀρκεῖ
							καὶ ταῦτα. μεταβῶμεν δ’ ἐπὶ τὴν ἑξῆς <br class="lb"/>ῥῆσιν περὶ τῆς κατὰ τὴν κρᾶσιν διαφορᾶς
							διδάσκουσαν. </p>
                  </section>
                  <section id="body-1-3-3" class="div textpart chapter level4">
                    <p class="p autofirst">Οἱ δὲ φύσει θερμοὶ μείζονα μὲν καὶ ὠκύτερον <br class="lb"/>καὶ πυκνότερον πολλῷ, σφοδρότερον δὲ
							οὐ πολλῷ.</p>
                    <p class="p">Καὶ οὗτος ὁ λόγος ἐν ἑαυτῷ περιέχει ζήτημα μέγιστον, <br class="lb"/>ᾧ μηδ’ ἐπιβάλλειν τις
							δύναται τὴν διάνοιαν τῶν εἰσαγομένων, <br class="lb"/>εἰ μὴ πάνυ συνετὸς ὑπάρχει. τῶν γὰρ φύσει
							θερμῶν <br class="lb"/>τοὺς μὲν ὑγροὺς εἶναι λέγουσι, τοὺς δὲ ξηρούς. ἐχρῆν οὖν <br class="lb"/>οὐχ ἁπλῶς
							εἰρῆσθαι τῶν φύσει θερμῶν τοὺς σφυγμοὺς, ἀλλὰ <br class="lb"/>πρότερον μὲν τῶν μεθ’ ὑγρότητος,
							δεύτερον δὲ τῶν μετὰ ξηρότητος. <br class="lb"/>οὐ γὰρ δὴ πάντες οἱ θερμοὶ φύσει τοὺς αὐτοὺς
							<br class="lb"/>ἔχουσι σφυγμοὺς, ἀλλὰ καὶ τρίτοι τινές εἰσιν, εὔκρατοι μὲν <br class="lb"/>ὅσον ἐφ’ ὑγρότητι
							καὶ ξηρότητι, δύσκρατοι δ’ ὅσον ἐπὶ θερμότητι. <br class="lb"/>καὶ ὡς οὐκ ὀρθῶς αὐτοὺς παρεῖδον
							ὅσοι πρὸ ἡμῶν <br class="lb"/>διείλοντο τὰς κράσεις ἀποδέδεικται διὰ τῶν γραφέντων ἡμῖν <br class="lb"/>περὶ
							κράσεων ὑπομνημάτων. <span class="milestone">206</span>τούτους δὴ καλεῖν ἔθος 
<a class="pb" href="#pb116" id="pb116">[p. 116]</a>
 ἐστὶ θερμοὺς, τοὺς τῶν τεττάρων δυνάμεων, μίαν μόνην <br class="lb"/>ταύτην ὑπὲρ τὰς
							ἄλλας ἔχοντας. οὗτοι τοίνυν εἰς ὅσον θερμότεροι <br class="lb"/>τῶν εὐκράτων εἰσὶν εἰς τοσοῦτον
							καὶ μείζονας καὶ <br class="lb"/>ὠκυτέρους καὶ πυκνοτέρους ἔχουσι τοὺς σφυγμούς. καὶ ἡ αἰτία
							<br class="lb"/>πρόδηλος τοῖς μεμνημένοις τῶν ἐν τῷ πρώτῳ βιβλίῳ γεγραμμένων. <br class="lb"/>ἀλλὰ διὰ τί
							σφοδροτέρους οὐ πολλῷ τοὺς τοιούτους <br class="lb"/>εἴπομεν σφυγμούς; καίτοι γ’ ἐν τῷ πρώτῳ λόγῳ
							τῆσδε <br class="lb"/>τῆς πραγματείας ἀποροῦντες, εἰ δύναται γενέσθαι σφοδρότερος <br class="lb"/>ὁ σφυγμὸς
							ἄνευ τοῦ τὴν δύναμιν εἰς ῥώμην ὠφεληθῆναι· <br class="lb"/>ὅτι τοῖς εἰσαγομένοις οἱ τοιοῦτοι
							πάντες σφυγμοὶ σφοδρότεροι <br class="lb"/>φαίνονται. παράκειται γάρ πως ὁ ταχὺς ἅμα καὶ μέγας
							<br class="lb"/>σφυγμὸς κατά γε τὴν ἀδιάρθρωτον φαντασίαν τῷ σφοδρῷ, <br class="lb"/>ὥστε καί τινες καὶ
							αὐτῶν τὰ συγγράμματα καταλελοιπότων <br class="lb"/>ἡμῖν ἰατρῶν οὐδ’ ἄλλον τινὰ σφοδρὸν ἔφασαν
							εἶναι σφυγμὸν <br class="lb"/>ἢ τὸν ἐκ μεγέθους τε καὶ τάχους σύνθετον. οὐκ οὖν <br class="lb"/>ἐχρῆν τοῖς
							εἰσαγομένοις κινεῖν τηλικαῦτα ζητήματα. συμφέρει <br class="lb"/>γὰρ αὐτοῖς ἐπὶ πολλῶν τὸ
							ἀδιόριστόν τε καὶ συγκεχυμένον <br class="lb"/>μᾶλλον τοῦ διηρθρωμένου, ὅταν γε βαθείας τοῦτο
							δέηται <br class="lb"/>θεωρίας καὶ λόγων μακρῶν καὶ χρόνου πολλοῦ. ἀλλ’ ἡμεῖς 
<a class="pb" href="#pb117" id="pb117">[p. 117]</a>
 ἐν τῷ
							πρώτῳ λόγῳ τῆσδε τῆς πραγματείας αὐτάρκως περὶ <br class="lb"/>τούτου διειλεγμένοι, μέλλοντες δὲ
							κᾀν τοῖς ἑξῆς ὅταν ὁ περὶ <br class="lb"/>τῶν ῥυθμῶν ἀφίκηται λόγος, αὖθις ἐρεῖν τι, κατὰ μὲν τὸ
							<br class="lb"/>παρὸν ἐνταυθοῖ καταπαύσομεν τὴν ἐξήγησιν, ἑτέραν δ’ ἤδη <br class="lb"/>λέξιν
							προχειριούμεθα. </p>
                  </section>
                  <section id="body-1-3-4" class="div textpart chapter level4">
                    <p class="p autofirst">Οἱ δ’ ἰσχνότεροι μείζονα μὲν καὶ ἀραιότερον πολλῷ, <br class="lb"/>σφοδρότερον δ’ ὀλίγῳ. φύσει
							μὲν οὖν οὕτως διαφέρουσιν.</p>
                    <p class="p">Πάλιν ἐνταῦθα τοὺς ἰσχνοτέρους ἀκουστέον ἄνευ τινὸς <br class="lb"/>ἄλλης διαθέσεως. εἰ γὰρ ἤτοι
							τῆς κράσεως ὑπαλλαγείσης, <br class="lb"/>ἢ τῆς δυνάμεως, ἢ διά τι πάθος ἰσχνότερος γένοιτο,
							<br class="lb"/>σύνθετος ἡ τροπὴ τῶν σφυγμῶν ἔσται, καὶ οὐκ ἔτι διὰ μόνην <br class="lb"/>τὴν ἰσχνότητα.
							ἰσχνότης οὖν αὐτὴ μόνη κατὰ ἑαυτῆς λόγον <br class="lb"/>εὐρυτέρας μὲν τὰς χώρας τῶν ἀρτηριῶν
							ἐργαζομένη, κουφότερα <br class="lb"/>δὲ τὰ ἐπικείμενα σώματα, μέγεθος ἱκανὸν προσδίδωσι
							<br class="lb"/>τοῖς σφυγμοῖς. ἔνθα δ’ ἂν ἴσης τῆς χρείας μενούσης αὐξάνηται <br class="lb"/>τὸ μέγεθος,
							ἀραιοτέρους ἐνταῦθα ἀναγκαῖον γίνεσθαι <br class="lb"/>τοὺς σφυγμοὺς εἰς τοσοῦτον εἰς ὅσον καὶ
							μείζονας. μείζους <br class="lb"/>δ’ ἦσαν πολλῷ, γένοιντ’ ἂν οὖν οὕτω καὶ ἀραιότεροι πολλῷ.
							<br class="lb"/>σφοδρότεροι δὲ τοσοῦτον φανοῦνται ὅσῳ διὰ λεπτοτέρων 
<a class="pb" href="#pb118" id="pb118">[p. 118]</a>
 ὁμιλοῦσι τοῖς
							ἁπτομένοις σωμάτων. οὐκ οὖν τῷ προσκτᾶσθαί <br class="lb"/>τινα τόνον, ἀλλὰ τῷ μᾶλλον ὃν ἔχουσιν
							ἐνδείκνυσθαι, <br class="lb"/>τοιοῦτοι φαίνονται. περὶ δὲ τάχους καὶ βραδύτητος, οὐδὲν <br class="lb"/>ὑπὲρ
							αὐτῶν εἴρηται, οὐδὲν γὰρ εἰς οὐδέτερον τούτων ἐκ τῆς <br class="lb"/>ἰσχνότητος προσλαμβάνουσιν,
							ἀλλ’ ὡσαύτως ἔχουσι τοῖς παχυτέροις, <br class="lb"/>ὅταν καὶ ῥώμης καὶ χρείας αὐτοῖς ὡσαύτως
							ἔχωσιν. <br class="lb"/>ἑξῆς δὲ περὶ τῶν ἡλικιῶν ᾧδέ πως γέγραπται. </p>
                  </section>
                  <section id="body-1-3-5" class="div textpart chapter level4">
                    <p class="p autofirst">Τρέπονται δὲ κατὰ μὲν τὰς ἡλικίας ᾧδέ <br class="lb"/>πως. ὁ μὲν τοῦ νεογενοῦς παιδίου
							πυκνότατος, ὁ δὲ τοῦ <br class="lb"/>γέροντος ἀραιότατος, οἱ δ’ ἐν τῷ μεταξὺ πάντες ἀνάλογον,
							<br class="lb"/>ἐφ’ ὅσον ἂν ἢ παιδίου ἢ γέροντος ἐγγύτεροι τυγχάνουσιν ὄντες. <br class="lb"/>ὡσαύτως δὲ
							τάχιστος μὲν ὁ τοῦ παιδὸς, βραδύτατος δ’ <br class="lb"/>ὁ τοῦ γέροντος, οἱ δὲ τῶν ἄλλων ἡλικιῶν
							ἐν τῷ μεταξύ. <br class="lb"/>πολλῷ δὲ μείζων ἡ κατὰ τὴν ἀραιότητα διαφορὰ γέροντος <br class="lb"/>πρὸς
							παιδίον τῆς κατὰ τάχος. <span class="milestone">207</span>ἐν δὲ τῇ κατὰ σφοδρότητα
							<br class="lb"/>καὶ μέγεθος διαφορᾷ μέγιστος μὲν ὡς ἐν ἡλικίαις ὁ τῶν <br class="lb"/>ἀκμαζόντων, μικρότατος
							δὲ ὁ τῶν γερόντων, μέσος δὲ βραχεῖ 
<a class="pb" href="#pb119" id="pb119">[p. 119]</a>
 μείζων ὁ τῶν παιδίων, καὶ σφοδρότατος
							μὲν ὁ τῶν ἀκμαζόντων, <br class="lb"/>ἀμυδρότατος δὲ ὁ τῶν γερόντων, μέσος δ’ αὐτῶν ἑ <br class="lb"/>τῶν
							παιδίων. <br class="lb"/>Ὅτι πυκνότης καὶ ἀραιότης σφυγμῶν κατὰ διττὸν νοεῖται <br class="lb"/>τρόπον,
							ἑτέρως μὲν ὑπὸ τῶν καὶ τῆς συστολῆς αἰσθάνεσθαι <br class="lb"/>λεγόντων, ἑτέρως δ’ οἷς
							ἀναίσθητος αὕτη, σαφέστερον <br class="lb"/>μὲν ἐν τοῖς περὶ τῆς διαφορᾶς τῶν σφυγμῶν εἴρηται
							λόγοις, <br class="lb"/>οὐ μὴν ἀλλὰ καὶ ἐν αὐτῷ τούτῳ τῷ βιβλίῳ τῷ τοῖς εἰσαγομένοις
							<br class="lb"/>γεγραμμένῳ δεδήλωται, καὶ ἠξιοῦμέν γε αὐτοὺς ὡς <br class="lb"/>ἐπ’ ἀναισθήτῳ πρότερον
							γυμνάσασθαι τῆς συστολῆς. ἔστι <br class="lb"/>μὲν οὖν ἀκριβέστερόν τε ἅμα καὶ μακρῷ χρησιμώτερον
							ἐν <br class="lb"/>τῷ τῶν ἠρεμιῶν ποσῷ συνίστασθαι νομίζειν τοῦτο τὸ γένος <br class="lb"/>τῶν σφυγμῶν· οὕτω
							γὰρ ἡμῖν καὶ τὰ κατὰ τοὺς ῥυθμοὺς εἰς <br class="lb"/>ἀκριβῆ διάγνωσιν ἀφίξεται. ἀλλ’ ἐπεὶ
							τοὐπίπαν αἱ διαθέσεις <br class="lb"/>αἱ πυκνὸν ἢ ἀραιὸν ἐργαζόμεναι τὸν σφυγμὸν ἑκατέραις
							<br class="lb"/>αὐτῶν ταῖς αἱρέσεσι τοιοῦτον φαίνεσθαι ποιοῦσιν, εἴη ἂν καὶ <br class="lb"/>ὁ τῆς αἰτίας
								λογι<span class="milestone">104</span>σμὸς κοινὸς ἀμφοῖν. ἀλλ’ ἄμεινον αὐτὸν
							<br class="lb"/>ἐπὶ τὸ ἀληθέστερον ἀνάγοντας, κατ’ ἐκεῖνο προϊέναι τῷ <br class="lb"/>λύγῳ, τῆς γε νῦν δὴ
							προκειμένης ἡμῖν πραγματείας μηκέτι <br class="lb"/>τῶν εἰσαγομένων στοχαζομένης, ἀλλ’ ἅπαν τὸ
							ἀληθὲς ἐκδιδασκούσης. ﻿
<a class="pb" href="#pb120" id="pb120">[p. 120]</a>
 οἱ τοίνυν παῖδες ἔχοντες μὲν καὶ τὸ θερμὸν οὐκ
							<br class="lb"/>ὀλίγον, οὐδὲ τῆς ἐμψυχούσης αὐτὸ χρῄζουσιν οὐσίας ὀλίγης, <br class="lb"/>καὶ διὰ τοῦτο
							μεγάλων δέονται τῶν σφυγμῶν. ἔχοντες δὲ <br class="lb"/>καὶ τὴν τῶν χυμῶν δαπάνην πλείστην, ὡς ἂν
							οὐκ εἰς θρέψιν <br class="lb"/>μόνον, ἀλλὰ καὶ εἰς αὔξησιν ὑπηρετοῦσαν, ἐν ταῖς κατεργασίαις
							<br class="lb"/>αὐτῶν ἀναγκαίως ἀθροίζουσιν ἐν ὅλῳ τῷ σώματι πλῆθος <br class="lb"/>ἀτμωδῶν τε καὶ ὡς ἂν
							εἴποι τις λιγνυωδῶν περιττωμάτων, <br class="lb"/>ὥστε καὶ διὰ ταῦτα τῆς συστολῆς τῶν ἀρτηριῶν
							δέονται <br class="lb"/>μεγίστης, καὶ μέντοι καὶ τὴν τοῦ ψυχικοῦ πνεύματος <br class="lb"/>οὐσίαν οὐ
							τρέφεσθαι μόνον, ὡς τοῖς τελείοις, ἀλλὰ καὶ συναυξάνεσθαι <br class="lb"/>τοῖς ὀργάνοις
							ἀναγκαῖον. ὥστε καὶ διὰ ταύτην <br class="lb"/>μειζόνων δεήσονται τῶν διαστολῶν, καὶ σχεδὸν εἰς
							ἴσον ἥκει <br class="lb"/>τοῖς βρέφεσιν ἡ τοῦ συστέλλεσθαι τὰς ἀρτηρίας χρεία τῇ <br class="lb"/>τοῦ
							διαστέλλεσθαι. πλεῖστα μὲν γὰρ τὰ περιττώματα καὶ <br class="lb"/>διὰ τοῦτο μεγίστης δεόμενα τῆς
							συστολῆς, τὸ θερμὸν δ’ εἰ <br class="lb"/>καὶ μὴ πλεῖστον ἁπλῶς, ἀλλὰ τοι καὶ διὰ τὴν τοῦ ψυχικοῦ
							<br class="lb"/>πνεύματος αὔξησιν ἥκει τῇ τοῦ πλείστου χρείᾳ θερμοῦ τῆς <br class="lb"/>διαστολῆς αὐτοῖς.
							ὅσον γὰρ τῶν νεανίσκων ἀπολείπεται τοῦ <br class="lb"/>πλεονάζοντος ἐν ἐπικτήτῳ θερμότητι, τοῦτο
							ἐκ τῆς διὰ τὸ 
<a class="pb" href="#pb121" id="pb121">[p. 121]</a>
 πνεῦμα χρείας προσέρχεται. μεγίστων οὖν ἅμα καὶ ταχίστων
							<br class="lb"/>οἱ παῖδες ἀμφοτέρων χρῄζουσι τῶν κινήσεων καὶ διὰ τοῦτ’ <br class="lb"/>ἐλλιπεστέρα τῆς
							χρείας ἐστὶν ἐπ’ αὐτῶν ἡ ἐνέργεια. καὶ γὰρ <br class="lb"/>εἰ ὅτι μάλιστα ταχεῖς εἰσι καὶ
							μεγάλοι, ἀλλ’ οὐδέπω τῆς χρείας <br class="lb"/>ἀξίως. ἀναγκαῖον οὖν ἐν τούτῳ πυκνὰς γίνεσθαι τὰς
							κινήσεις, <br class="lb"/>ἐπὶ δὲ τῶν γερόντων ἐναντία πάντα, τὸ μὲν θερμὸν ὀλίγον, <br class="lb"/>ἀνάλογον
							δὲ τούτῳ καὶ ἡ τῶν οἷον αἰθαλωδῶν περιττωμάτων <br class="lb"/>γένεσις καὶ ἡ τοῦ πνεύματος τοῦ
							ψυχικοῦ θρέψις, ὥστε <br class="lb"/>ἐναντίους αὐτοῖς εὔλογον εἶναι καὶ τοὺς σφυγμοὺς, μικροὺς
							<br class="lb"/>καὶ βραδεῖς καὶ ἀραιούς. ἀναμνησθῆναι δ’ ἐνταῦθα χρὴ τῶν <br class="lb"/>ἐν τῷ δευτέρῳ περὶ
							διαγνώσεως σφυγμῶν εἰρημένων, ἵν’ ἴδωμεν <br class="lb"/>ἐκ τίνος ἀπατώμενοι πολλοὶ τῶν ἰατρῶν
							μικροὺς ὑπέλαβον <br class="lb"/>εἶναι τοὺς τῶν παιδίων σφυγμοὺς, καὶ ὅτι μεγάλοι μέν <br class="lb"/>εἰσιν,
							εἰ τοῖς ὄγκοις τῶν ἀρτηριῶν αὐτοὺς παραβάλλοις, μικροὶ <br class="lb"/>δὲ, εἰ κατὰ τὴν πρόχειρον
							ἐξετάζοις φαντασίαν, τοῦτ’ <br class="lb"/>ἔστιν, εἰ τὸ ποσὸν τῆς διαστάσεως μόνον ἐν αὐτοῖς
							σκοποῖο, <br class="lb"/>τοῖς τῶν ἀκμαζόντων παραβάλλων. οὐ μὴν μεγίστους <br class="lb"/>γ’ ἔχουσιν οἱ
							παῖδες τοὺς σφυγμοὺς, οὐδ’ εἰ πρὸς 
<a class="pb" href="#pb122" id="pb122">[p. 122]</a>
 τοὺς ὄγκους τῶν ἀρτηριῶν ἐξετάζοις
							αὐτούς. τὸ γὰρ μήτε <br class="lb"/>τὴν δύναμιν ἥκειν εἰς ἄκρον ῥώμης αὐτοῖς <span class="milestone">208</span>καὶ τὸ <br class="lb"/>στενοχωρεῖσθαί τε καὶ θλίβεσθαι τοὺς χιτῶνας τῶν
							ἀρτηριῶν <br class="lb"/>ἔτι μαλακοὺς ὄντας ἀφαιρεῖται πολὺ τῆς μεγίστης διαστολῆς. <br class="lb"/>ὅμως μὴν
							ἔτι τηλικοῦτός ἐστιν αὐτοῖς ὁ σφυγμὸς, ὡς ὑπὲρ <br class="lb"/>τὸν μέσον ὑπάρχειν, τῷ τάχει δ’
							ὡσαύτως ἔχει κατὰ τε τὴν <br class="lb"/>διαστολὴν καὶ συστολὴν, ὅτι καὶ ἡ χρεία τῶν κινήσεων
							ἀμφοτέρων <br class="lb"/>ἴση, οὐχ ὥσπερ ἐπὶ τῶν γερόντων· εἰς ὅσον γὰρ ἡ <br class="lb"/>τοῦ συστέλλεσθαι
							χρεία λείπεται τῆς τοῦ διαστέλλεσθαι εἰς <br class="lb"/>τοσοῦτον καὶ ἡ συστολὴ τῆς διαστολῆς
							ἐστι βραδυτέρα. λείπεται <br class="lb"/>δ’ εὐλόγως τοῖς πρεσβύταις, ὅτι βραχὺ παντελῶς ἢ
							<br class="lb"/>οὐδὲν ἐκ τῆς τῶν χυμῶν συγκαύσεως γίνεται περίττωμα διὰ <br class="lb"/>τὴν ἀῤῥωστίαν τοῦ
							θερμοῦ, καὶ ὅτι μήτε ἀξιολόγως τρέφονται <br class="lb"/>μήτε ὅλως αὐξάνονται. ἡ μέντοι τοῦ
							διαστέλλεσθαι <br class="lb"/>χρεία καὶ εἰ μὴ μεγάλη, μέτριος γοῦν ἔτι μένει τοῖς πρεσβύταις,
							<br class="lb"/>ῥιπίζεσθαι μὲν γὰρ δεῖται τὸ ἔμφυτον θερμὸν καὶ τρέφεσθαι <br class="lb"/>τὸ πνεῦμα τὸ
							ψυχικόν. πολὺ δὲ πλείων ἡ εἰς ἀραιότητα <br class="lb"/>τροπὴ τῶν γερόντων τῆς εἰς βραδύτητα, διὰ
							τὸ τὴν <br class="lb"/>χρείαν τῶν σφυγμῶν οὐ μόνον πληροῦσθαι τελέως ὑπὸ τῆς 
<a class="pb" href="#pb123" id="pb123">[p. 123]</a>

							ἐνεργείας, ἀλλὰ καὶ κατὰ τὸν ἑαυτῆς λόγον ἐκλελύσθαι παντελῶς. <br class="lb"/>μακροτάτην οὖν
							εὔλογον ἐν τούτῳ γίνεσθαι τὴν ἡσυχίαν, <br class="lb"/>ὥσπέρ γε καὶ ὅτε οὐκ ἐπληροῦτο μετὰ τοῦ
							μεγάλως <br class="lb"/>ηὐξῆσθαι, συνεχεῖς ἠνάγκαζεν εἶναι τὰς κινήσεις. ὅτι γὰρ ἐπὶ <br class="lb"/>τῶν
							βρεφῶν οὐκ ηὔξηται μόνον εἰς ἔσχατον ἡ χρεία τῆς γενέσεως <br class="lb"/>τῶν σφυγμῶν, ἀλλὰ καὶ
							τῆς μεγίστης διαστολῆς, ἣ μόνη <br class="lb"/>τάχ’ ἂν ἐπλήρωσε τὴν χρείαν, οὐκ ὀλίγον ἀφῄρηται,
							πρότερον <br class="lb"/>εἴρηται, εἶναι τὸ ἀφαιρούμενον εἰπόντων ἡμῶν ὅσον <br class="lb"/>ἣ τε δύναμις
							ἀπολείπεται τῆς ἄκρας ῥώμης καὶ βαρύνεται καὶ <br class="lb"/>στενοχωρεῖται τὰ ὄργανα, μαλακὰ δι’
							ὑγρότητα τοῖς τηλικούτοις <br class="lb"/>ὄντα. καὶ γὰρ οὖν καὶ τοῦτ’ ἔμπροσθεν εἴπομεν, ὡς αἱ
							<br class="lb"/>μαλακότητες τῶν ὀργάνων αἱ μὲν χωρὶς τοῦ θλίβεσθαι καὶ <br class="lb"/>βαρύνεσθαι καὶ
							στενοχωρεῖσθαι μεγέθεσι σφυγμῶν συντελοῦσιν, <br class="lb"/>αἱ δὲ σὺν τούτοις μικρότησι, καὶ
							μάλισθ’ ὅταν ἡ <br class="lb"/>δύναμις ἐνδεέστερον ἔχῃ τόνου. εἰς ὅσον δὲ μεταπέπτωκεν ὁ <br class="lb"/>τῶν
							γερόντων σφυγμὸς ἐκ τῆς τῶν παιδίων πυκνότητος εἰς <br class="lb"/>ἀραιότητα, σχεδὸν εἰς τοσοῦτο
							καὶ ἡ τῆς συστολῆς κίνησις <br class="lb"/>ἐκ τοῦ τάχους εἰς τὴν βραδύτητα. καὶ ἡ αἰτία πρόδηλος,
							εἴγε 
<a class="pb" href="#pb124" id="pb124">[p. 124]</a>
 δὴ τελέως ἐκλελύσθαι τὴν χρείαν τῆς συστολῆς ἐν ταῖς τοιαύταις
							<br class="lb"/>ἡλικίαις ὀρθῶς ἐλέγομεν, οὐ μὴν εἴ γε τῆς διαστολῆς <br class="lb"/>χρεία τελέως ἀπόλωλεν,
							ὡς καὶ τοῦτο ἐδείξαμεν. ὅθεν ἧττόν <br class="lb"/>ἐστιν ἡ ἐν ταύτῃ κίνησις βραδεῖα τῆς ἐν τῇ
							συστολῇ. ταύτης <br class="lb"/>δ’ ἦν διαγνωστικὸς ὁ εἰσαγόμενος μόνης. ὥστ’ εὐλόγως ἐῤῥήθη
							<br class="lb"/>πλείων ἡ κατὰ τὴν ἀραιότητα διαφορὰ γέροντος πρὸς παιδίον <br class="lb"/>τῆς κατὰ
							βραδύτητα. ἀλλὰ νῦν γε τὸ λεῖπον πᾶν ἤδη προσδιώρισται <br class="lb"/>περί γε αὐτῆς ταύτης τῆς
							διαφορᾶς, καὶ προσέτι <br class="lb"/>τῆς κατὰ τοὺς ἐν ταῖς ἡλικίαις ῥυθμοὺς μεταβολῆς, ὑπὲρ ὧν,
							<br class="lb"/>ἀσαφέστερον εἶναι νομίσαντες ἢ κατὰ τοὺς εἰσαγομένους τὸν <br class="lb"/>λόγον, οὐδὲν
							εἰρήκαμεν. ὡς γὰρ περὶ τῆς πυκνότητος, οὕτω <br class="lb"/>καὶ περὶ τῶν ῥυθμῶν διτταὶ γεγόνασιν
							αἱρέσεις, τῶν μὲν δὴ <br class="lb"/>μηδόλως αἰσθάνεσθαι λεγόντων τῆς συστολῆς, τὸν τῆς διαστολῆς
							<br class="lb"/>χρόνον τῷ λοιπῷ παντὶ παραβαλλόντων, ὃς οὐκ ἐκ <br class="lb"/>τῆς συστολῆς μόνον, ἀλλὰ κᾀκ
							τῶν δυοῖν ἠρεμιῶν σύγκειται, <br class="lb"/>τῶν δὲ καὶ ταύτης αἰσθάνεσθαι φασκόντων ἐν τοῖς τῶν
							κινήσεων <br class="lb"/>χρόνοις τοὺς ῥυθμοὺς συνιστάντων. ὅσῳ δὲ ἀκριβεστέρα <br class="lb"/>ἥδε ἡ αἵρεσις
							καὶ εἰς τὰς προγνώσεις χρησιμωτέρα, δῆλον ἔσται <br class="lb"/>πολὺ μᾶλλον ἐν τῇ μελλούσῃ
							γράφεσθαι πραγματείᾳ. οὐκ ἄδηλος ﻿
<a class="pb" href="#pb125" id="pb125">[p. 125]</a>
 δ’ οὐδὲ νῦν ἐστιν, εἰ μὴ παρέργως τις
							ἤκουσε τῶν εἰρημένων. <br class="lb"/>ἐκ τῶν αὐτῶν δὲ καὶ τὰς ἐν ταῖς ἡλικίαις διαφορὰς <br class="lb"/>τῶν
							ῥυθμῶν, παρ’ ἥν τινα γίγνονται τὴν αἰτίαν ἐξευρίσκειν <br class="lb"/>οὐδὲν ἔτι χαλεπόν. ἐπειδὴ
							γὰρ πλείστη μὲν ἑκατέρας τῶν <br class="lb"/>κινήσεων τῆς ἀρτηρίας χρεία τοῖς βρέφεσιν, ἐλαχίστη
							δὲ τοῖς <br class="lb"/>γέρουσιν, ὁ δ’ ἐν τῷ μεταξὺ χρόνος πᾶς τῶν ἡλικιῶν ἐκλύει <br class="lb"/>μὲν
							ἀμφοτέρας τὰς χρείας, ἀλλὰ μᾶλλον τὴν τῆς συστολῆς, <br class="lb"/>εὐλόγως ὅσῳ περ ἂν ἀποχωρῶσι
							τῶν βρεφῶν, ὡς ἐπὶ τοὺς <br class="lb"/>γέροντας, <span class="milestone">209</span>ἀμφοτέρας
							μὲν ἕξουσιν ἀεὶ τὰς κινήσεις <br class="lb"/>βραδυτέρας, ἀλλὰ μᾶλλον τῆς συστολῆς. ἐκ τούτων δὲ
							αἱ <br class="lb"/>κατὰ τὰς ἡλικίας γίνονται τῶν ῥυθμῶν διαφοραὶ, περὶ ὧν <br class="lb"/>ἐπὶ πλέον ἐροῦμεν
							ἐν τοῖς περὶ τῆς διὰ τῶν σφυγμῶν προγνώσεως <br class="lb"/>ὑπομνήμασιν. ἀλλὰ καὶ διὰ τί
							σφοδρότατος μὲν ὁ <br class="lb"/>τῶν ἀκμαζόντων, ἀμυδρότερος δ’ ὁ τῶν γερόντων, εὔδηλον·
							<br class="lb"/>ἰσχυροτάτη μὲν γὰρ ἡ δύναμις ἐν τοῖς ἀκμάζουσιν, ἀσθενεστάτη <br class="lb"/>δ’ ἐν τοῖς
							γέρουσιν. οὕτω δὲ καὶ ἐν ταῖς ἄλλαις ἡλικίαις, <br class="lb"/>ὡς ἂν ἰσχύος ἔχωσιν, ἢ ἀσθενείας,
							οἱ <span class="milestone">105</span>σφυγμοὶ, <br class="lb"/>διοίσουσιν ἀμυδρότητί τε καὶ
							σφοδρότητι. </p>
                  </section>
                  <section id="body-1-3-6" class="div textpart chapter level4">
                    <p class="p autofirst">Κατὰ δὲ τὰς ὥρας, ἦρος μὲν τὰ μέσα 
<a class="pb" href="#pb126" id="pb126">[p. 126]</a>
 μεγίστους καὶ σφοδροτάτους, ὡς ἐν
							ὥραις, τάχει δὲ καὶ <br class="lb"/>πυκνότητι συμμέτρους, ὡσαύτως δὲ καὶ φθινοπώρου τὰ <br class="lb"/>μέσα.
							προϊὸν δὲ τὸ μὲν ἔαρ ἀφαιρεῖ τι μεγέθους καὶ <br class="lb"/>σφοδρότητος, προστίθησι δὲ τῷ τάχει
							καὶ τῇ πυκνότητι. <br class="lb"/>καὶ τέλος ἡνίκα ἂν ἐπιλάβοι τὸ θέρος, ἀμυδροὶ καὶ μικροὶ
							<br class="lb"/>καὶ ταχεῖς καὶ πυκνοὶ γίνονται. τὸ δὲ φθινόπωρον προϊὸν <br class="lb"/>ἁπάντων ἀφαιρεῖ
							μεγέθους, σφοδρότητος, τάχους, πυκνότητος. <br class="lb"/>ὥστε τοῦ χειμῶνος ἐπελθόντος εἰς
							μικρότητα καὶ ἀμυδρότητα <br class="lb"/>καὶ βραδύτητα καὶ ἀραιότητα τετράφθαι. ἔοικε δὲ <br class="lb"/>τὰ
							μὲν πρῶτα τοῦ ἦρος τοῖς ὑστάτοις τοῦ φθινοπώρου, τὰ <br class="lb"/>δ’ ὕστατα τοῖς πρώτοις, καὶ
							τὰ μὲν πρῶτα τοῦ θέρους <br class="lb"/>τοῖς ὑστάτοις τοῦ θέρους, τὰ δὲ τοῦ χειμῶνος πρῶτα τοῖς
							<br class="lb"/>ὑστάτοις τοῦ χειμῶνος, ὡς ὅσα θέρους μέσου καὶ μέσου χειμῶνος <br class="lb"/>ἴσον ἐφ’
							ἑκάτερον ἀφέστηκεν, ὁμοίως τρέπειν. μέσον <br class="lb"/>δὲ θέρος ἐστὶν ᾗ μὲν ὡσαύτως, ᾗ δὲ
							ἐναντίως ἔχει μέσῳ χειμῶνος. <br class="lb"/>μικροὶ μὲν γὰρ καὶ ἀμυδροὶ καθ’ ἑκάτερον, ὠκεῖς
							<br class="lb"/>δὲ καὶ πυκνοὶ θέρους, καὶ βραδεῖς καὶ ἀραιοὶ χειμῶνος, οὐ <br class="lb"/>μὴν οὕτως μικροὶ
							θέρους, ὡς χειμῶνος, ἀλλ’ ἥττων θέρους, <br class="lb"/>οὐδ’ οὕτως ἀμυδροὶ χειμῶνος ὡς θέρους,
							ἀλλ’ ἧττον χειμῶνος.</p>
                    <a class="pb" href="#pb127" id="pb127">[p. 127]</a>
                    <p class="p">Καὶ τὰ κατὰ τὰς ὥρας εἰς τρεῖς ταύτας αἰτίας ἀνάγεται, <br class="lb"/>τὴν χρείαν, τὴν δύναμιν,
							τὰ ὄργανα. παρὰ γὰρ τὸ <br class="lb"/>διαφερόντως ἔχειν ἕκαστον τούτων ἐν αὐτοῖς καὶ αἱ τῶν
							<br class="lb"/>σφυγμῶν ἀλλοιώσεις γίνονται. τοῦ μὲν οὖν ἦρος ἐν τοῖς <br class="lb"/>μέσοις εὐκρατοτάτη
							κατάστασίς ἐστι τοῦ περιέχοντος ἡμᾶς <br class="lb"/>ἀέρος, ὅθεν καὶ τὰ σώματα ὑγιεινά. τούτου
							γὰρ ἀεὶ χρὴ μεμνῆσθαι, <br class="lb"/>μάλιστα ἐφ’ ὧν αὐτὸς ζῶν διάκειται, καὶ ταῖς δυνάμεσιν
							<br class="lb"/>εὐρωστότατα, καὶ ταῖς θερμασίαις εὐκρατότατα, καὶ <br class="lb"/>τοῖς ὀργάνοις ὄντα
							συμμετρότατα, ὡς ἂν μήθ’ ὑγρότητι περιττῇ <br class="lb"/>τεγγόμενα, μήθ’ ὑπὸ ξηρότητος
							αὐχμοῦντα, μήθ’ οἷον <br class="lb"/>πεφρικότα τε καὶ πεπηγότα τῷ κρύει, μήθ’ οἷον ἐκλελυμένα
							<br class="lb"/>τε καὶ παρειμένα τῷ θάλπει. ταῦτ’ ἄρα καὶ οἱ σφυγμοὶ μέγιστοί <br class="lb"/>τε καὶ
							σφοδρότατοι γίνονται τοῖς ἄριστα κατεσκευασμένοις <br class="lb"/>δηλονότι σώμασιν. ὅτι γὰρ ἐπὶ
							τῶν τοιούτων αἱ <br class="lb"/>κατὰ τὰς ἡλικίας καὶ ὥρας καὶ χώρας καὶ τὰ ἄλλα τὰ παραπλήσια
							<br class="lb"/>τροπαὶ τῶν σφυγμῶν ἐγράφησαν τοῖς ἰατροῖς αὐτάρκως, <br class="lb"/>ἐν ἄλλοις τε καὶ τῷ
							δευτέρῳ περὶ σφυγμῶν διαγνώσεως <br class="lb"/>ἐπιδέδεικται. ἀλλὰ καὶ τοῖς οὕτως ἔχουσιν οἱ
							σφυγμοὶ <br class="lb"/>μεγάλοι καὶ σφοδροὶ γενήσονται, διὰ τοῦ πρώτου δεδήλωται 
<a class="pb" href="#pb128" id="pb128">[p. 128]</a>

							λόγου. οὗτοι γὰρ οἰκεῖοι δυνάμεως ἐῤῥωμένης καὶ χρείας <br class="lb"/>συμμέτρου καὶ ὀργάνων κατὰ
							φύσιν ἐχόντων. ὡς εἴ γε τὰ <br class="lb"/>τῆς χρείας ἦν ἀμετρότερα, οὐ μεγάλοι μόνον καὶ
							σφοδροὶ, <br class="lb"/>ἀλλὰ καὶ ταχεῖς ἂν ἐγίνοντο. καὶ εἰ ἐπὶ πλέον ἄμετρα, ὡς <br class="lb"/>μὴ
							πληροῦσθαι πρὸς τῆς ἐνεργείας αὐτὴν, εὐθὺς ἄν τις καὶ <br class="lb"/>εἰς πυκνότητα μεταβολὴ
							προσεγίγνετο. ἀλλ’ ἐπεὶ τὰ τῆς <br class="lb"/>χρείας ἔχει συμμέτρως, οὔτ’ εἰς τάχος οὔτ’ εἰς
							πυκνότητα γίνεται <br class="lb"/>τις τροπή. <span class="milestone">210</span>πρόσκειται δὲ τῷ
							λόγῳ τὸ, ὡς ἐν <br class="lb"/>ὥραις, δεόντως. οὐ γὰρ ἁπλῶς μέγιστοι καὶ σφοδρότατοι
							<br class="lb"/>τηνικαῦτα γίνονται, πολλῷ γὰρ αὐτῶν ἐν ταῖς φύσεσιν ἕτεροι <br class="lb"/>σφοδρότεροί τε
							καὶ μείζους εὑρίσκονται, ἀλλ’ ὡς ταῖς ἄλλαις <br class="lb"/>ὥραις παραβαλλόμενοι οἱ σφυγμοὶ
							τοιοῦτοι γίνονται μεσοῦντος <br class="lb"/>τοῦ ἦρος. θέρους μὲν γὰρ ἐπιτείνεται μὲν τὰ τῆς
							χρείας, <br class="lb"/>ἐκλύεται δὲ τὰ τῆς δυνάμεως. ὥστε διὰ μὲν ταύτην ἀφαιροῦσί <br class="lb"/>τι τῆς
							εἰρημένης σφοδρότητος, ὡσαύτως δὲ καὶ τοῦ μεγέθους, <br class="lb"/>ἀλλ’ ἔλαττον. ἡ γὰρ τῆς
							χρείας ἔπειξις προστίθησί τι. διὰ <br class="lb"/>τοῦτο δέ τι καὶ τῷ τάχει καὶ τῇ πυκνότητι
							πρόσεισιν ἀξιόλογον. <br class="lb"/>χειμῶνος δ’ αὖ πάλιν τἀναντία ἢ τοῦ θέρους ἐστὶν,
							<br class="lb"/>ἰσχυροτέρα μὲν ἡ δύναμις, πλὴν οὐκ εἰς τοσοῦτον εἰς ὅσον 
<a class="pb" href="#pb129" id="pb129">[p. 129]</a>
 ἦρος,
							ἐκλέλυται δὲ καὶ ἡ χρεία τῆς τῶν σφυγμῶν γενέσεως. <br class="lb"/>ὅθεν ἀμυδροὶ μὲν μᾶλλον ἢ τοῦ
							ἦρος, σφοδροὶ δὲ μᾶλλον <br class="lb"/>ἢ τοῦ θέρους οἱ ἐν τῷ χειμῶνι σφυγμοὶ, μέσοι πως ὄντες
							<br class="lb"/>ἀμφοτέρων τῶν ὡρῶν, ὅτι καὶ ἡ δύναμις ἐν τῷ μέσῳ, ἱκανῶς <br class="lb"/>μέντοι μικροὶ διὰ
							τὸ καὶ τὴν δύναμιν ἀπολείπεσθαί τι <br class="lb"/>τῆς ἄκρας εὐρωστίας καὶ τὴν χρείαν ἀξιολόγως
							ἐκλελύσθαι. <br class="lb"/>διὰ δὲ τὴν αὐτὴν ταύτην ἔκλυσιν καὶ βραδεῖς καὶ ἀραιοί.
							<br class="lb"/>μεμνῆσθαι δὲ χρὴ πάλιν κᾀνταῦθα τῶν ὑφ’ Ἱπποκράτους <br class="lb"/>εἰρημένων, ἃ δι’ ἑτέρων
							ἐξηγησάμεθα. χρεία γὰρ αὐτῶν <br class="lb"/>ἐστιν ἐπί τε τῶν κατὰ τὰς ἡλικίας καὶ τὰς ὥρας καὶ
							τὰς <br class="lb"/>χώρας καὶ τὰς καταστάσεις καὶ πάντα τὰ τοιαῦτα μεταβολῶν, <br class="lb"/>ἵνα μή τις
							ἐναντίον με λέγειν αὐτῷ νομίσῃ. οὐδὲ γὰρ <br class="lb"/>ἐκεῖνος ἁπλῶς εἶπε, τὰ αὐξανόμενα
							πλεῖστον ἔχει τὸ θέρμον, <br class="lb"/>ἀλλὰ, τὸ ἔμφυτον, προσέθηκεν, ὡς ἄν ἕτερον εἰδὼς θερμὸν
							<br class="lb"/>ἐπίκτητον, ᾧ πλεονεκτοῦσιν οἱ ἀκμάζοντες. εὔκρατον μὲν γὰρ <br class="lb"/>τὸ ἔμφυτον
							θερμὸν, ἄκρατον δὲ καὶ οἷον πυρῶδες ἤδη τὸ <br class="lb"/>ἐπίκτητον. οὕτω δὲ καὶ αἱ κοιλίαι,
							φησὶ, χειμῶνος καὶ ἦρος <br class="lb"/>θερμόταται φύσει. οὐχ ἁπλῶς οὖν οὐδὲ αὗται θερμόταται,
								﻿
<a class="pb" href="#pb130" id="pb130">[p. 130]</a>
 ἀλλὰ τῷ ἐμφύτῳ θερμῷ. ἐν δὲ τῷ θέρει τούτου μὲν ἥκιστα
							<br class="lb"/>μετέχουσι, κρατεῖ δ’ ἐν αὐταῖς τὸ ἐπίκτητόν τε καὶ αὐχμῶδες <br class="lb"/>θερμὸν, ὃ
							συντήκει μᾶλλον ἢ τρέφει τὸ σῶμα, καὶ τὰς ἐνεργείας <br class="lb"/>μὴ ὅτι κρείττους, ἀλλ’ οὐδ’
							ὁμοίας ἐργάζεται ταῖς ἐπὶ <br class="lb"/>τοῦ συμμέτρου γινομέναις. ταῦτ’ οὖν μεμνημένοις τοῖς
							ἀναγινώσκουσιν <br class="lb"/>οὔτ’ ἐν τοῖς παροῦσι λόγοις οὔτ’ ἐν τοῖς ἔπειτα <br class="lb"/>δόξει τις
							εἶναι πρὸς Ἱπποκράτους διαφωνία. ἑξῆς δὲ <br class="lb"/>περὶ τῶν χωρῶν τε καὶ καταστάσεων
							γέγραπται τοῖς εἰσαγομένοις. <br class="lb"/>καὶ ἔστιν ὁ λόγος σαφὴς ἐκ τῶν ἤδη προειρημένων
							<br class="lb"/>καὶ τὴν αἰτίαν ἔχων γνωριμωτάτην. ὥστε αὐτὴν μόνην παραγράψω <br class="lb"/>τὴν ῥῆσιν. ἔστι
							δὲ ἥδε. </p>
                  </section>
                  <section id="body-1-3-7" class="div textpart chapter level4">
                    <p class="p autofirst">Παρὰ δὲ τὰς χώρας ὡσαύτως ταῖς ὥραις <br class="lb"/>ἐν μὲν ταῖς ἄγαν θερμαῖς οἷον μέσου θέρους,
							ἐν δὲ ταῖς <br class="lb"/>ἄγαν ψυχραῖς οἷον χειμῶνος, ἐν δὲ ταῖς εὐκράτοις ἦρος, <br class="lb"/>ἀνάλογον
							δὲ καὶ ταῖς μεταξύ. καὶ τῶν ἄλλων δὲ καταστάσεων <br class="lb"/>τοῦ περιέχοντος ἡμᾶς ἀέρος αἱ
							μὲν θερμαὶ ταῖς θερμαῖς <br class="lb"/>ὥραις, αἱ δὲ ψυχραὶ ταῖς ψυχραῖς, αἱ δὲ μέσαι ταῖς μέσαις
							<br class="lb"/>τοῦ ἦρος ἐοίκασιν. </p>
                  </section>
                  <a class="pb" href="#pb131" id="pb131">[p. 131]</a>
                  <section id="body-1-3-8" class="div textpart chapter level4">
                    <p class="p autofirst"><span class="milestone">211</span>Ἐν δὲ τῷ κύειν οἱ σφυγμοὶ μείζονες <br class="lb"/>καὶ
							πυκνότεροι καὶ ὠκύτεροι γίνονται, τὰ δ’ ἄλλα <br class="lb"/>φυλάττουσιν.</p>
                    <p class="p">Ἐπὶ τῶν κυουσῶν οὐδὲν παρήλλακται τῶν πρόσθεν ἢ <br class="lb"/>τὰ τῆς χρείας. ἥ τις δ’ ἂν ἥδε
							ᾖ, πάντως ἐπιτείνεταί τε καὶ <br class="lb"/>προσαύξεται μηκέτι τῆς γυναικὸς ἑαυτῇ μόνον ἀναπνεῖν
							τε καὶ <br class="lb"/>σφύζειν, ἀλλὰ καὶ τῷ κυουμένῳ δεομένης. ὥστ’ εὐλόγως <br class="lb"/>ὠκύτεροι μὲν καὶ
							μείζονες ἔσονται καὶ πυκνότεροι, οὐ μὴν <br class="lb"/>σφοδρότεροί γε, ἢ ἀμυδρότεροι, ἢ
							σκληρότεροι, ἢ μαλακώτεροι, <br class="lb"/>κατ’ αὐτόν γε τὸν τοῦ κύειν λόγον. οὐδὲ γὰρ ὅσον
							<br class="lb"/>ἐπὶ τούτῳ τὰ τῆς δυνάμεως τῶν ὀργάνων ταῖς κυούσαις <br class="lb"/>ὑπαλλάττεται. </p>
                  </section>
                  <section id="body-1-3-9" class="div textpart chapter level4">
                    <p class="p autofirst">Εἶεν δ’ ἂν, εἴπερ τι ἄλλο, καὶ ὕπνοι κατὰ <br class="lb"/>φύσιν. τρέπουσι δὲ καὶ οὗτοι τοὺς
							σφυγμοὺς, ἀρχόμενοι μὲν <br class="lb"/>μικροτέρους καὶ ἀμυδροτέρους καὶ βραδυτέρους καὶ
							ἀραιοτέρους <br class="lb"/>ἐργαζόμενοι, προϊόντες δὲ βραδύτητα ἐπιτείνουσι καὶ <br class="lb"/>ἀραιότητα
							καὶ μάλιστα μετὰ τροφήν. μείζους δὲ γίνονται <br class="lb"/>
							<span class="milestone">106</span>καὶ σφοδρότεροι, χρονίσαντες δὲ πάλιν τρέπονται εἰς
							<br class="lb"/>ἀμυδρότητα, φυλάττουσι δὲ βραδύτητα καὶ ἀραιότητα.</p>
                    <a class="pb" href="#pb132" id="pb132">[p. 132]</a>
                    <p class="p">Τίς μὲν ἡ αἰτία δι’ ἣν ἐν τοῖς ὕπνοις αἱ πέψεις ἀμείνους <br class="lb"/>οὐ τῶν κατὰ γαστέρα
							μόνον, ἀλλὰ καὶ τῶν κατὰ τὰς <br class="lb"/>φλέβας τε καὶ ἀρτηρίας καὶ πᾶσαν τοῦ ζώου τὴν ἕξιν,
							οὐ <br class="lb"/>τοῦ παρόντος καιροῦ διελθεῖν. οὐδὲ γὰρ ὡμολόγηται πᾶσι <br class="lb"/>τοῖς ἰατροῖς περὶ
							τῆς αἰτίας, ἥ τις δ’ ἂν ᾖ. τοῦτο δ’ οὖν ἤδη <br class="lb"/>καθόλου περὶ αὐτῆς ἀποφαινόμεθα, ὡς ἡ
							δύναμις ἡ τὰς <br class="lb"/>πέψεις ἐργαζομένη εἴσω μᾶλλον ἑαυτὴν καὶ πρὸς τὸ βάθος
							<br class="lb"/>ἐπιστρέφει κατὰ τοὺς ὕπνους. διά γ’ οὖν τὴν ἔσω κίνησιν <br class="lb"/>καὶ ὅτι περὶ τὴν
							ὕλην ἐνεργεῖ, τὸ μὲν πρῶτον οἷον ἀῤῥωστοτέρα <br class="lb"/>καὶ βεβαρημένη γίνεται, μικρὸν δὲ
							ὕστερον ἀπολαύουσα <br class="lb"/>τῆς τροφῆς, ἣν κατεργάζεται, ῥώννυταί τε αὕτη <br class="lb"/>καὶ τὸ
							θερμὸν αὐξάνει τὸ ἐν τῷ ζώῳ, ὥσπέρ γε καὶ οἱ τὰ <br class="lb"/>ψυχρὰ σιτία προσενεγκάμενοι
							παραχρῆμα μὲν ψυχροτέρων <br class="lb"/>ἑαυτῶν αἰσθάνονται, καὶ πολλοί γε αὐτῶν καὶ φρίττουσι
							καὶ <br class="lb"/>ῥιγοῦσι φανερῶς, μικρὸν δὲ ὕστερον θερμότεροι γίνονται. <br class="lb"/>εἰ μὲν δὴ τὸ
							ἔμφυτον θερμόν ἐστι τὸ πέττον τὰς τροφὰς, <br class="lb"/>καὶ τούτου κρατοῦσαι κινήσεις, ὡς
							Ἱπποκράτης ὑπελάμβανεν, <br class="lb"/>αἱ μὲν ἔξω τὴν ἐγρήγορσιν, αἱ δὲ ἔσω τὸν ὕπνον
							<br class="lb"/>ἐργάζονται, ῥᾷστ’ ἂν ἡμῖν ἐφυσιολογεῖτο τὰ κατὰ τὰς ἐν 
<a class="pb" href="#pb133" id="pb133">[p. 133]</a>
 τοῖς ὕπνοις
							τῶν σφυγμῶν ἀλλοιώσεις. εἰ δ’ ἄλλη τις δύναμίς <br class="lb"/>ἐστιν ἡ ταύτης δημιουργὸς, ἀλλὰ τῷ
							γε δεδιδάχθαι συμπάσχειν <br class="lb"/>ἀλλήλοις ἁπάσας τὰς διοικούσας τὸ ζῶον δυνάμεις οὐδὲν
							<br class="lb"/>θαυμαστὸν οὐδὲ τὴν φυσικὴν ταύτην δύναμιν συνδιατίθεσθαί <br class="lb"/>πως ἐκείνῃ. ἀλλ’ εἰ
							τοῦθ’ ἅπαξ συγχωρηθείη, τὸ <br class="lb"/>ῥώννυσθαι καὶ αὖθις χείρω γίνεσθαι τὴν σφυγμοὺς
							ἐργαζομένην <br class="lb"/>δύναμιν, εὔπορος ὁ τῆς αἰτίας λογισμός. ἐν μὲν γὰρ <br class="lb"/>ταῖς ἀρχαῖς
							τῶν ὕπνων βαρυνομένης τε καὶ χείρονος γινομένης <br class="lb"/>αὐτῆς μικροτέρους καὶ
							ἀμυδροτέρους εὔλογον γίνεσθαι <br class="lb"/>τοὺς σφυγμοὺς, μετ’ ὀλίγον μέντοι ῥωσθείσης
							τἀναντία <br class="lb"/>μείζονάς τε καὶ σφοδροτέρους. τί δήποτ’ οὖν καὶ βραδύτεροι <br class="lb"/>καὶ
							ἀραιότεροι γίνονται; Ἐρασίστρατος μέν φησι διὰ τὴν <br class="lb"/>ἠρεμίαν τῶν κατὰ προαίρεσιν
							κινήσεων; ἣν καὶ τοῦτο πέττειν <br class="lb"/>καλῶς, οὐκ αὐτοὺς τοὺς ὕπνους αἰτιᾶται. Ἱπποκράτης
							δὲ <br class="lb"/>καὶ ὅσοι τὸ θερμὸν ἔσω συννεύειν ἐν τοῖς ὕπνοις φασὶ, σχεδὸν <br class="lb"/>δ’ εἰσὶν
							ἁπάντων ἰατρῶν τε καὶ φιλοσόφων οἱ δοκιμώτατοι, <br class="lb"/>
							<span class="milestone">212</span>ταῖς τούτου μειώσεσί τε καὶ αὐξήσεσι καὶ
							διαφερούσαις <br class="lb"/>κινήσεσιν ἀνοίσουσι τὰς αἰτίας. ἔλαττον μὲν γὰρ ἑαυτοῦ 
<a class="pb" href="#pb134" id="pb134">[p. 134]</a>

							γίνεσθαι καὶ οἷον καταπνίγεσθαι φήσουσιν ἐμπεσὸν ἀθρόως <br class="lb"/>εἰς τὸ πλῆθος τῆς ἐντὸς
							ὕλης, ὥσπέρ γε καὶ τὸ πῦρ, ὅταν <br class="lb"/>εἴς τι πλῆθος ξύλων σεσωρευμένων ἐμπέσῃ. ὥσπερ δὲ
							αὐτὸ <br class="lb"/>τοῦτο τὸ πῦρ, ὅταν ἐγκρατὲς τῆς ὕλης γένηται, ῥώννυταί <br class="lb"/>τε καὶ εἰς
							μέγεθος αἴρεται, οὕτω καὶ τὸ ἔμφυτον θερμὸν, <br class="lb"/>ὅταν ἀπολαύσῃ τῆς τροφῆς,
							κατεργασάμενον τοὺς χυμοὺς <br class="lb"/>οἷς ἐνέπεσεν ἑαυτοῦ τε πλέον ἤδη καὶ ῥωμαλεώτερον
							<br class="lb"/>γίνεται. ἀλλ’ οὐδέπω βραδύτητος, οὐδ’ ἀραιότητος αἰτίας <br class="lb"/>εἰρήκαμεν. ἄλλως δ’
							ἔχει τὸ ἀληθὲς, ἐμοὶ γοῦν κριτῇ. ἐπειδὴ <br class="lb"/>τοῖς κοιμωμένοις ἡ μὲν ἔξω κίνησις τοῦ
							θερμοῦ μεμείωται, <br class="lb"/>κρατεῖ δ’ ἡ ἔσω, τὴν μὲν συστολὴν εὔλογον γίνεσθαι θάττονα,
							<br class="lb"/>τὴν δὲ διαστολὴν βραδυτέραν. ἀτὰρ οὖν καὶ φαίνεται γινόμενον <br class="lb"/>ᾧδε, καὶ ὅσοι
							μὴ παρακολουθοῦσι τῇ συστολῇ τῶν ἀρτηριῶν, <br class="lb"/>ἀλλ’ ἐκ μόνης τῆς διαστολῆς τὰς
							διαγνώσεις ποιοῦνται, <br class="lb"/>βραδὺν ἁπλῶς ἀποφαίνονται τῶν κοιμωμένων τὸν σφυγμόν.
							<br class="lb"/>ὁ δ’ ἐστὶν οὐ βραδὺς ἁπλῶς, ἀλλὰ κατὰ θάτερον μέρος <br class="lb"/>τῶν κινήσεων βραδὺς,
							ὅλος δὲ οὐδὲ μᾶλλον βραδὺς ἢ ταχύς. <br class="lb"/>οὗ γὰρ ἡ μὲν διαστολὴ βραδεῖα, ταχεῖα δ’ ἡ
							συστολὴ, τούτων <br class="lb"/>οὐδέτερον ἁπλῶς χρὴ λαλεῖν, οὔτε ταχὺν οὔτε βραδὺν, ﻿
<a class="pb" href="#pb135" id="pb135">[p. 135]</a>
 ἀλλὰ διοριζόμενον τοῖς μορίοις, ὥσπερ Ἱπποκράτης ἐπὶ τῆς <br class="lb"/>ἀναπνοῆς ἐποίει. καὶ
							μὲν δὴ καὶ μικρὸς κατὰ θάτερόν ἐστι <br class="lb"/>τῶν ἑαυτοῦ μορίων τοῖς κοιμωμένοις ὁ σφυγμός.
							ἐπιπλεῖστον <br class="lb"/>μὲν γὰρ συστέλλεται, διαστέλλεται δ’ οὐκ ἐπὶ πλεῖστον, <br class="lb"/>ἀλλ’ ὅσον
							ἀνάγκη τὴν ἐναντίαν ἀποδοῦναι κίνησιν τῇ συστολῇ. <br class="lb"/>κινεῖται μὲν οὖν κατ’ ἴσου
							διαστήματος ἡ ἀρτηρία <br class="lb"/>διὰ παντὸς ἔν τε τῷ συστέλλεσθαι καὶ τῷ διαστέλλεσθαι,
							<br class="lb"/>πλὴν εἰ μεταβάλλοι ποτὲ ἐξαίφνης τὸν ῥυθμόν· ἀλλὰ τοῖς <br class="lb"/>ὅροις ὅθεν τε ἄρχεται
							καὶ οἷς τελευτᾷ διαλλάττει. πλεονεκτούσης <br class="lb"/>μὲν γὰρ τῆς ἔσω κινήσεως, εἰς ἐσχάτην
							δ’ ἐρχομένης <br class="lb"/>σύμπτωσιν, ἐντεῦθέν τε πάλιν ἀρχομένης τῆς ἔξω, τὴν <br class="lb"/>διαστολὴν
							οὐκέτ’ ἐπιπλεῖστον ποιεῖται, κρατούσης δ’ αὖ πάλιν <br class="lb"/>τῆς ἐκτὸς κινήσεως, ἀσθενοῦς
							δ’ οὔσης τῆς ἐναντίας, οὐκ <br class="lb"/>ἔτι μὲν ἀπὸ τῆς ἐσχάτης ἄρχεται συμπτώσεως ἐν τῷ
							διαστέλλεσθαι, <br class="lb"/>τελευτᾷ δ’ εἰς ἔσχατον μέγεθος. ἐντεῦθεν δὲ πάλιν <br class="lb"/>ὑπαρξαμένης
							τῆς ἔσω κινήσεως, τὴν τελευτὴν τῆς συστολῆς, <br class="lb"/>ὅθενπερ ἤρξατο διαστέλλεσθαι,
							ποιεῖται. καὶ οὕτως οἷον δίαυλόν <br class="lb"/>τινα τῶν κινήσεων ἀεὶ ποιουμένη ποτὲ μὲν ἔσω
							μᾶλλον, 
<a class="pb" href="#pb136" id="pb136">[p. 136]</a>
 ποτὲ δὲ ἔξω φέρεται. τοῖς οὖν μόνοις αἰσθανομένοις τῆς διαστολῆς
							<br class="lb"/>ἀναγκαῖον ἐν τοῖς ὕπνοις τὸν σφυγμὸν φαίνεσθαι καὶ <br class="lb"/>μικρὸν καὶ βραδύν.
							ἀναγκαῖον δὲ τοῖς αὐτοῖς τούτοις, ὡς ἂν <br class="lb"/>καὶ ἀγυμναστοτέροις οὖσι περὶ τὰς
							διαγνώσεις, ὀλίγον μέν <br class="lb"/>τι φαίνεσθαι τῆς κατὰ τὴν διαστολὴν κινήσεως, λανθάνειν
							<br class="lb"/>δὲ τὸ πλεῖστον. ἐπὶ γὰρ τῆς οὕτως κινουμένης ἀρτηρίας οὐδ’ <br class="lb"/>οἱ σφόδρα
							γεγυμνασμένοι τοῖς ἔσω πέρασι τῶν κινήσεων ἀκολουθοῦσιν, <br class="lb"/>ἀλλὰ καὶ τῆς συστολῆς
							καὶ αὐτοὺς ἡ τελευτὴ λανθάνει <br class="lb"/>καὶ τῆς διαστολῆς ἡ ἀρχή. ὥστε τούς γε ἀγυμνάστους
							<br class="lb"/>ἀμήχανον ὅσον εἰκὸς ἐκφεύγειν τῆς κινήσεως, τὴν μὲν συστολὴν <br class="lb"/>σχεδὸν ἅπασαν,
							μέρος δ’ οὐκ ἐλάχιστον οὐδὲ τῆς διαστολῆς. <br class="lb"/>ὅσον δ’ ἂν ἐκφύγῃ τῆς κινήσεως,
							ἀναίσθητον τοῖς <br class="lb"/>ἁπτομένοις γενόμενον, τῷ χρόνῳ τῆς ἡσυχίας προσγενόμενον,
							<br class="lb"/>ἀραιὸν ποιεῖ φαίνεσθαι τὸν σφυγμὸν, ἐπεὶ, πρός γε τὴν ἀλήθειαν <br class="lb"/>αὐτὴν,
							οὐδαμῶς ἀραιότερος ὁ τῶν κοιμωμένων ἐστὶ <br class="lb"/>σφυγμὸς, ὥσπερ οὐδ’ ἡ ἀναπνοή. ἀλλὰ
							σαφῶς μὲν κᾀπὶ <br class="lb"/>ταύτης ἡ ἐκπνοὴ πλεονεκτεῖ, μετ’ ἐκφυσήσεως γινομένη, τῆς <br class="lb"/>δ’
							ἡσυχίας ὁ χρόνος οὐδὲν προσαυξάνεται. εἴρηταί μοι σχεδὸν <br class="lb"/>ἤδη τὸ σύμπαν ὕπνων
							πέρι, σαφηνείας δ’ ἕνεκα <br class="lb"/>προσκείσεται τὸ ὑπόλοιπον. ὁ σφυγμὸς ὁ τῶν κοιμωμένων
								
<a class="pb" href="#pb137" id="pb137">[p. 137]</a>
 κατὰ μὲν τὴν ἐκτὸς ἠρεμίαν ὅμοιός ἐστι τοῖς τῶν ἐγρηγορότων, <br class="lb"/>κατὰ
							δὲ τὴν ἐντὸς ἱκανὸν φαίνεται διαλλάττειν, οὐκέτ’ <br class="lb"/>ἀκολουθούσης ἡμῶν τῆς <span class="milestone">213</span>αἰσθήσεως τοῖς ἔσω πέρασι <br class="lb"/>τῶν κινήσεων. ἀλλὰ καὶ
							μικρότερός ἐστι καὶ ἀμυδρότερος ἢ <br class="lb"/>ὁ τῶν ἐγρηγορότων, καὶ μάλιστα κατ’ ἀρχὰς
							εὐθὺς, ὕστερον <br class="lb"/>γὰρ αὐτῷ προσέρχεταί τι μεγέθους τε καὶ σφοδρότητος. ἀλλὰ <br class="lb"/>καὶ
							βραδὺς μὲν ἐν ταῖς διαστολαῖς, ταχὺς δὲ ἐν ταῖς συστολαῖς <br class="lb"/>ἐστι, καὶ ὅλως εἴσω
							μᾶλλον κινεῖται. ὥστε καὶ σφοδρὸν <br class="lb"/>αὐτὸν ἐν ταῖς συστολαῖς εἰπὼν οὐκ ἂν ἁμάρτοις.
							καὶ γὰρ <br class="lb"/>οὖν καὶ τὸ περίττωμα τῆς τῶν χυμῶν ἐργασίας τὸ οἷον αἰθαλῶδες
							<br class="lb"/>ἐκκρίνειν ἐφίεται σφοδρότερον ἡ ἀρτηρία κατὰ τοὺς <br class="lb"/>ὕπνους, ὡς ἂν πλέον τότε
							γινόμενον, ὥστε καὶ διὰ τοῦτο <br class="lb"/>τὰ τῆς ἔσω κινήσεως πλεονεκτεῖ. ὅταν μέντοι
							καταπαύσηται <br class="lb"/>μὲν ἡ ἐργασία τῶν χυμῶν, μένῃ δ’ ὑπνώττων ὁ ἄνθρωπος, <br class="lb"/>ἄμετρος
							ἂν δήπουθεν ὁ τοιοῦ<span class="milestone">107</span>τος ὕπνος εἴη, μικρότεραι
							<br class="lb"/>δ’ αἱ κινήσεις ἑκάτεραι καὶ βραδεῖαι καὶ ἄῤῥωστοι καὶ ἀραιαὶ <br class="lb"/>γίνονται κατὰ
							λόγον. ὕπνος γὰρ, ὡς καὶ τῶν ποιητῶν ἔστιν <br class="lb"/>ἀκοῦσαι λεγόντων, ἀδελφός ἐστι
							θανάτου, καὶ ἓν αὐτῷ κοινὸν <br class="lb"/>ὑπάρχει μόνον πρὸς τοὺς ζῶντας, ἡ περὶ τὴν τροφὴν 
<a class="pb" href="#pb138" id="pb138">[p. 138]</a>
 ἐργασία, τὰ δ’ ἀλλὰ πάντα τοῖς ἀποθνήσκουσιν ὅμοια, μὴ <br class="lb"/>βλέπειν, μὴ
							ἀκούειν, μὴ φρονεῖν, μὴ νοεῖν, μὴ λαλεῖν, ἀναίσθητον, <br class="lb"/>ἀκίνητον, ἀλόγιστον
							ἐῤῥίφθαι. ἂν τοῦτο τοίνυν, <br class="lb"/>ὃ κοινὸν ἔτι μόνον ἔχει πρὸς τοὺς ζῶντας, ἀπόλλυται,
							τί <br class="lb"/>ἄλλο ἢ ὀρθῶς ἐπὶ θάνατον ὁδὸς ἂν λέγοιτο; καὶ γὰρ οὖν καὶ <br class="lb"/>ὅτι πρώτη μέν
							ἐστι καὶ κατὰ φύσιν ἡ ἔξω τε καὶ ἀφ’ ἑαυτοῦ <br class="lb"/>κίνησις τῷ θερμῷ, δευτέρα δ’ ἡ εἴσω
							τε καὶ εἰς ἑαυτὸ, <br class="lb"/>διὰ τὴν τροφὴν γινομένη, πολλάκις ἤδη φθάνομεν εἰρηκέναι.
							<br class="lb"/>ὅταν οὖν μήτε περὶ τὴν τροφὴν ἔτι πραγματεύηται μηδὲν <br class="lb"/>μήτε τῆς ἔξω οἰκείας
							ἀναμιμνήσκηται κινήσεως, ἀλλ’ ἀργὸν <br class="lb"/>ἑκατέρωθεν ᾖ, θανάτῳ δηλονότι πελάσει. καὶ
							λύεται μὲν ὁ <br class="lb"/>τόνος αὐτοῦ καὶ διὰ τοῦτο ἀμυδρὸς ὁ σφυγμὸς γίνεται, <br class="lb"/>καταλύεται
							δ’ ἡ κίνησις καὶ διὰ τοῦτο μικρὸς καὶ βραδὺς καὶ <br class="lb"/>ἀραιός. κᾂν ἐπὶ πλέον γε προέλθῃ
							μικρότητός τε καὶ βραδύτητος <br class="lb"/>καὶ ἀραιότητος, ἐγγὺς ἂν ἥκοι τοῦ μηδόλως κινεῖσθαι.
							<br class="lb"/>τοῦτο δ’ ἦν ὁ θάνατος. οὕτω μὲν ἔχει πάντα τὰ κατὰ τοὺς <br class="lb"/>ὕπνους. εἰ δ’
							Ἀρχιγένης μὲν πρὸς τοῖς εἰρημένοις καὶ πληρεστάτους <br class="lb"/>φησὶ φαίνεσθαι τοὺς σφυγμοὺς,
							Ἀπολλωνίδης δὲ 
<a class="pb" href="#pb139" id="pb139">[p. 139]</a>
 κενωτάτους, οὔ μοι δοκεῖ μηκύνειν ἔτι δεῖν ἡμᾶς περί γε
							τῶν <br class="lb"/>τοιούτων, ἱκανῶς ἀποδεδειχότας ἐν ταῖς ἔμπροσθεν πραγματείαις <br class="lb"/>ὡς μάτην
							τοῦτο τὸ γένος τῶν σφυγμῶν οἱ μεθ’ <br class="lb"/>Ἡρόφιλον ἐπεισήγαγον, ὥσπερ καὶ ἄλλα πολλά.
							καὶ θαυμαστὸν <br class="lb"/>οὐδὲν ἐν πράγματι μηδόλως διαγινωσκομένῳ τἀναντία <br class="lb"/>λέγειν
							Ἀρχιγένην τε καὶ Ἀπολλωνίδην, οὐ γὰρ αἰσθήσεως <br class="lb"/>κοινῆς τὸ πάθος, ἀλλὰ φαντασμάτων
							ἰδίων ἑκάτερος <br class="lb"/>ἔγραψεν. </p>
                  </section>
                  <section id="body-1-3-10" class="div textpart chapter level4">
                    <p class="p autofirst">Τῶν δ’ ἐξ ὕπνου μεταπεπτωκότων εἰς ἐγρήγορσιν <br class="lb"/>ἐν μὲν τῷ παραχρῆμα μεγάλοι καὶ
							σφοδροὶ καὶ ταχεῖς <br class="lb"/>καὶ πυκνοὶ καί τινα κλόνον ἔχοντες, μετ’ ὀλίγον δ’ εἰς
							<br class="lb"/>συμμετρίαν ἔρχονται.</p>
                    <p class="p">Οὐχ ὡσαύτως εἰς ὕπνον ἐξ ἐγρηγόρσεως κᾀξ ὕπνου <br class="lb"/>πάλιν εἰς ἐγρήγορσιν
							μεταπίπτομεν, ἀλλὰ τὸ μὲν κατὰ βραχὺ <br class="lb"/>πάντως, τὸ δ’ ἀθρόως ὡς τὸ πολὺ γίνεται. καὶ
							γὰρ ἐνύπνια <br class="lb"/>ταραχώδη καὶ φωνήσας τις καὶ ψοφήσας καὶ ἁψάμενος <br class="lb"/>τοῦ κοιμωμένου
							ταχεῖάν τε κᾀξαίφνης εἰργάσατο <br class="lb"/>τὴν μετάπτωσιν. τοιγάρτοι καὶ οἱ προγεγραμμένοι
							σφυγμοὶ <br class="lb"/>τοῖς μὲν οὕτω μεταπίπτουσιν ἐναργέστατα φαίνονται, ﻿
<a class="pb" href="#pb140" id="pb140">[p. 140]</a>
 οὐ μὴν
							οὐδ’ ἐπὶ τῶν ἄλλων, ἐφ’ ὅσων αὐτῇ πρὸς τοὐκτὸς <br class="lb"/>κινήσει τῆς ἐμφύτου θερμασίας ἡ
							ἐγρήγορσις ἐγένετο, λανθάνουσι <br class="lb"/>τοὺς γεγυμνασμένους. <span class="milestone">214</span>ὁ μὲν γὰρ ὕπνος γίνεται <br class="lb"/>τῆς ἐμφύτου θερμασίας ἤτοι διὰ κάματόν τινα
							καὶ <br class="lb"/>ξηρότητα πλέονα πρὸς τὴν τροφὴν ἐπιστραφείσης ἢ δι’ ἀμετρίαν <br class="lb"/>ὑγρότητος
							ἀδυνατούσης ἐκτὸς ἀποτείνεσθαι. ἔστι δ’ <br class="lb"/>ὁ μὲν πρότερος ὑγιεινός τε καὶ κατὰ
							φύσιν, ὁ δὲ δεύτερος ῥηθεὶς <br class="lb"/>οἷος ὁ ἐν κώμασί τε καὶ ληθάργοις, ᾧ πάλιν ἀντίκειται
							<br class="lb"/>ἡ ἐν φρενίτισί τε καὶ ταῖς παρὰ φύσιν ἀγρυπνίαις ἁπάσαις <br class="lb"/>ἐγρήγορσις,
							ὑπερξηρανθείσης τε τῆς ἐμφύτου θερμασίας τηνικαῦτα <br class="lb"/>καὶ οἷον ἐκπυρωθείσης καὶ διὰ
							τοῦτο καὶ ἐκτὸς <br class="lb"/>ἀμέτρως κινουμένης. ἀλλὰ τὰς μὲν παρὰ φύσιν διαθέσεις, ἃς
							<br class="lb"/>οὐδ’ ἐγρήγορσιν, οὐδ’ ὕπνον, ἀλλ’ ἀγρυπνίαν καὶ κῶμα <br class="lb"/>κάλλιον ὀνομάζειν
							ἐστὶν, ἐατέον ἔν γε τῷ παρόντι. τῶν δ’ <br class="lb"/>ὕπνων τῶν κατὰ φύσιν ὥσπερ οὖν καὶ τῶν
							ἐγρηγόρσεων ἡ <br class="lb"/>γένεσις οἵα πρόσθεν εἴρηται, δεομένου μὲν ἅμα καὶ ἀποροῦντος
							<br class="lb"/>ὑγρότητος δαψιλοῦς τοῦ κατὰ φύσιν ἐν τοῖς ζώοις <br class="lb"/>θερμοῦ καὶ διὰ τοῦτο
							συνιόντος εἰς τὰ σπλάγχνα καὶ τὴν <br class="lb"/>γαστέρα τῶν ὕπνων γινομένων, αὐτάρκως δ’
							ἀπολαύσαντος 
<a class="pb" href="#pb141" id="pb141">[p. 141]</a>
 ταύτης, ὡς ἤδη τὴν κατὰ φύσιν ἔχειν ποιότητα, τῆς
							ἐγρηγόρσεως <br class="lb"/>ἀποτελουμένης· ἐν ᾧ δὴ καιρῷ τὰς μεταπτώσεις γινομένας <br class="lb"/>ἀναγκαῖόν
							ἐστιν ἔχειν τι βίαιον. ἐν γὰρ τῇ κατεργασίᾳ <br class="lb"/>τῆς τροφῆς ὑγρότητος ἀτμώδους πολλῆς
							ὑποτρεφομένης <br class="lb"/>κατά τε τὸ θερμὸν αὐτὸ καὶ τοὺς πόρους καὶ πάντα τὰ <br class="lb"/>μεταξὺ
							σώματα μέχρι τῆς ἐκτὸς ἐπιφανείας, οὐκέτ’ εὐπετὴς <br class="lb"/>ὁμοίως ἡ ἐπὶ τὰ ἐκτὸς κίνησίς
							ἐστι τῷ θερμῷ. δεῖται τοίνυν, <br class="lb"/>ἵνα ταύτην ἀποσείσηταί τε καὶ διώσηται καὶ τοὺς
							πόρους <br class="lb"/>ἐκκαθάρῃ καὶ πάντῃ πόριμον ἑαυτῷ τὸ σῶμα παράσχῃ, <br class="lb"/>σφοδρῶν καὶ βιαίων
							τῶν πρώτων κινήσεων. ὅταν δὲ εὔπνουν <br class="lb"/>ἤδη τοῦτο καὶ καθαρὸν ἔχῃ, τῆς κατὰ φύσιν
							ἀναμιμνήσκεται <br class="lb"/>συμμετρίας. διὰ ταῦτα τοίνυν ἐν μὲν τῷ παραχρῆμα τοῖς
							<br class="lb"/>ἐπεγερθεῖσιν ἐκ τῶν ὕπνων οἱ σφυγμοὶ μεγάλοι καὶ σφοδροὶ <br class="lb"/>καὶ ταχεῖς γίνονται
							καὶ προσέτι βραχύ τι κλόνου προσλαβόντες <br class="lb"/>διὰ τὸ βίαιον τῆς κινήσεως, ὀλίγῳ δ’
							ὕστερον εἰς τὴν <br class="lb"/>κατὰ φύσιν ἐπανέρχονται συμμετρίαν. ἑξῆς δὲ τούτων περὶ <br class="lb"/>τῶν
							ἐπικτήτων σχέσεων τοῦ σώματος γέγραπται τοῖς εἰσαγομένοις, <br class="lb"/>σχέσεις μὲν αὐτὰς
							ὀνομασάντων ἡμῶν, ὥσπερ καὶ <br class="lb"/>Ἱπποκράτης ἐν τῷ περὶ τῶν ἄρθρων εἰπὼν, διαφέρει
							μέντοι 
<a class="pb" href="#pb142" id="pb142">[p. 142]</a>
 τι καὶ σχέσις σώματος. σφυγμοὺς δ’ ἐφ’ ἑκατέρας αὐτῶν
							<br class="lb"/>γραψάντων ἡμῶν, τοὺς ἐναργῶς φαινομένους, ὧν τὰς αἰτίας <br class="lb"/>οὐ χαλεπὸν ἂν εἴη
							νῦν προσθεῖναι, τοῖς εἰρημένοις ἑπομένῳ. <br class="lb"/>ἃ γὰρ ἐπὶ τῶν φυσικῶν διαφορῶν τοῦ
							σώματος, ταῦτα κᾀπὶ <br class="lb"/>τῶν ἐπικτήτων ῥηθήσεται. ὥστ’ οὐ χρὴ μηκύνειν, ἀλλὰ μόνον
							<br class="lb"/>αὐτὴν γράψαι τὴν ἐκεῖθεν ῥῆσιν, ὑπομνήσεως ἕνεκεν τῶν <br class="lb"/>πραγμάτων, ἔχουσαν
							ᾧδε. </p>
                  </section>
                  <section id="body-1-3-11" class="div textpart chapter level4">
                    <p class="p autofirst">Αἱ δ’ ἐπίκτητοι σχέσεις τοῦ σώματος ὁμοίως <br class="lb"/>ταῖς φυσικαῖς τρέπουσι τοὺς σφυγμούς.
							ὁ μὲν γὰρ ἰσχνὸς <br class="lb"/>γενόμενος εὔσαρκος ἀνάλογον τῷ τοιούτῳ φύσει τὸν σφυγμὸν
							<br class="lb"/>ἴσχει· ὁ δ’ εὔσαρκος ἰσχνὸς γενόμενος τοῖς ἰσχνοῖς <br class="lb"/>φύσει παραπλήσιον. δῆλον
							δ’ ὅτι χωρὶς τοῦ τὴν δύναμιν <br class="lb"/>ὑπαλλάττεσθαι τὴν κατ’ ἰσχνότητα καὶ εὐσαρκίαν
							διαφορὰν <br class="lb"/>ἐξετάζειν χρὴ, καὶ ἐπὶ τῶν ἄλλων δὲ ἁπάντων ὡσαύτως, <br class="lb"/>ὥστε καθ’ ἓν
							μόνον ὑπὲρ οὗ τὸν λόγον ἑκάστοτε ποιούμεθα <br class="lb"/>τὴν τροπὴν γεγονέναι. ἅπερ δ’ ἐπὶ τῶν
							εὐσάρκων εἴρηται, <br class="lb"/>ταῦτα καὶ ἐπὶ τῶν παχέων εἰρῆσθαι χρὴ δοκεῖν ἐπιτεταμένα
							<br class="lb"/>μᾶλλον.</p>
                    <a class="pb" href="#pb143" id="pb143">[p. 143]</a>
                    <p class="p">Οὕτω μὲν ἐν ἐκείνοις περὶ τῶν σχέσεων τοῦ σώματος <br class="lb"/>διώρισται. πρόσκειται δὲ καὶ
							περὶ τῶν κράσεων ὡσαύτως. <br class="lb"/>καὶ μόνον ἀρκέσει κᾀπὶ τούτων παραγράψαι τὴν ῥῆσιν
							ὑπομνήσεως <br class="lb"/>ἕνεκα, τόνδε τὸν τρόπον ἔχουσαν. </p>
                  </section>
                  <section id="body-1-3-12" class="div textpart chapter level4">
                    <p class="p autofirst"><span class="milestone">215</span>Καὶ αἱ κράσεις δὲ τοῦ σώματος αἱ <br class="lb"/>ἐπίκτητοι
							ταῖς φυσικαῖς κράσεσιν ἀνάλογον τρέπουσι τοὺς σφυγμούς. <br class="lb"/>Καὶ δηλονότι κᾀνταῦθα,
							καθὰ καὶ περὶ τῶν ὡρῶν εἴπομεν, <br class="lb"/>ὡς αἱ μὲν θερμαὶ ταῖς θερμαῖς, αἱ δὲ ψυχραὶ ταῖς
							<br class="lb"/>ψυχραῖς ἐοικότας ἐργάζονται σφυγμούς. ἡ γὰρ καθ’ ὑγρότητα <br class="lb"/>καὶ ξηρότητα
							διαφορὰ τῶν κράσεων ἐν ταῖς σχέσεσι <br class="lb"/>τοῦ σώματος περιείχετο. ταῖς μὲν γὰρ ξηραῖς
							αἱ ἰσχνότητες, <br class="lb"/>ταῖς δ’ ὑγραῖς αἱ παχύτητες οἰκεῖαι. δέδεικται δὲ ταῦτα ἐν
							<br class="lb"/>τοῖς περὶ κράσεων, ὥσπέρ γε καὶ ὅτι σκληρότης μὲν τοῦ σώματος <br class="lb"/>ταῖς ξηραῖς
							κράσεσιν, μαλακότης δὲ ταῖς ὑγραῖς ἕπεται. <br class="lb"/>καὶ διὰ τοῦτο καὶ ὁ σφυγμὸς ταῖς μὲν
							σκληρὸς, ταῖς <br class="lb"/>δὲ μαλακός. </p>
                  </section>
                  <section id="body-1-3-13" class="div textpart chapter level4">
                    <p class="p autofirst">Ἑξῆς δ’ ἂν εἴη λέγειν τὰς ἄλλας τροπὰς τὰς 
<a class="pb" href="#pb144" id="pb144">[p. 144]</a>
 ἐπὶ τοῖς οὐ φύσει γινομένας
							αἰτίοις. γυμνάσια κατ’ ἀρχὰς <br class="lb"/>μὲν καὶ μέχρι τοῦ μετρίου σφοδροὺς καὶ μεγάλους καὶ
							ταχεῖς <br class="lb"/>καὶ πυκνοὺς τοὺς σφυγμοὺς ἐργάζεται, πολλὰ δὲ καὶ ὑπὲρ <br class="lb"/>τὴν δύναμιν
								<span class="milestone">108</span>τοῦ πονοῦντος μικροὺς καὶ ἀμυδροὺς καὶ
							<br class="lb"/>ταχεῖς καὶ πυκνοὺς ἐσχάτως, ὑπερβαλλόντως δ’ ἄμετρα καὶ <br class="lb"/>ὥστε μόγις ἔτι
							κινεῖσθαι δύνασθαι, καὶ διὰ μακρῶν ἀναπαύσεων <br class="lb"/>ἢ μηδόλως, ἀλλ’ ἱκανῶς ἐκλελύσθαι,
							πάνυ μικροὺς καὶ <br class="lb"/>ἀμυδροὺς καὶ βραδεῖς καὶ ἀραιοὺς, εἰ δὲ εἰς διάλυσιν τῆς
							<br class="lb"/>δυνάμεως καταστρέφοι, τοὺς ἐκείνης ἰδίους. εἰρήσεται δὲ <br class="lb"/>μικρὸν ὕστερον
							ὁποίους διαλυομένη δύναμις ἐργάσεται <br class="lb"/>σφυγμούς.</p>
                    <p class="p">Αὕτη μὲν ἡ ῥῆσις ἡ ἐν ἐκείνῳ τῷ βιβλίῳ γεγραμμένη. <br class="lb"/>προσκείσεται δὲ νῦν καὶ ἡ
							αἰτία. ἐν τοῖς γυμνασίοις ἡ μὲν <br class="lb"/>δύναμις ἅπαντι χρῆται τῷ τόνῳ καὶ διὰ τοῦτο οἱ
							σφυγμοὶ <br class="lb"/>σφοδροὶ γίνονται· τὰ δὲ τῆς χρείας αὐξάνεται καὶ διὰ τοῦτο <br class="lb"/>καὶ
							μεγάλοι καὶ ταχεῖς. καὶ ἐπειδὴ διχῶς αὐξάνεται, τῇ τε <br class="lb"/>τοῦ πνεύματος δαπάνῃ καὶ τῇ
							τῆς θερμασίας αὐξήσει, διὰ <br class="lb"/>τοῦτο καὶ πυκνοὶ γίνονται, μὴ πληρουμένης αὐτάρκως τῆς
								﻿
<a class="pb" href="#pb145" id="pb145">[p. 145]</a>
 χρείας πρὸς τοῦ μεγέθους τε καὶ τοῦ τάχους αὐτῶν. τὰ δ’ <br class="lb"/>ὑπὲρ τὴν
							δύναμιν τοῦ γυμναζομένου μικροὺς μὲν καὶ ἀμυδροὺς <br class="lb"/>διὰ τὴν ταύτης ἀῤῥωστίαν,
							πυκνοὺς μὲν ἔτι διὰ τὴν <br class="lb"/>τῆς χρείας ἔπειξιν, οὐ μὴν ταχίστους διὰ τὴν ἀῤῥωστίαν
							τῆς <br class="lb"/>δυνάμεως, ἀλλ’ ἀντὶ τούτων πυκνοτάτους, καὶ παρ’ ὅσον <br class="lb"/>ἡ ἐνέργεια πάμπολυ
							τῆς χρείας ἀπολείπεται. ὅταν δ’ ἐπὶ <br class="lb"/>τοσοῦτόν τις ἀναγκάζηται πονεῖν ὥστε μὴ μόνον
							ὑπὲρ τὴν <br class="lb"/>δύναμιν εἶναι τοὺς πόνους, ἀλλὰ καὶ συνεχῶν τῶν μεταξὺ <br class="lb"/>διαναπαύσεων
							δεῖσθαι, καταψύχεται μὲν ἐν τῷ τοιούτῳ τὸ <br class="lb"/>σύμπαν σῶμα, οἱ σφυγμοὶ δὲ διὰ τὴν
							ἀῤῥωστίαν τῆς δυνάμεως <br class="lb"/>ἀμυδροὶ καὶ μικροὶ, διὰ δὲ τὴν ψύξιν οὔτ’ ὠκεῖς <br class="lb"/>οὔτε
							πυκνοί. πρόδηλος γὰρ ὁ λογισμὸς τῷ μεμνημένῳ τῶν <br class="lb"/>πρώτων. </p>
                  </section>
                  <section id="body-1-3-14" class="div textpart chapter level4">
                    <p class="p autofirst">Λουτρὰ θερμὰ μὲν μεγάλους καὶ ταχεῖς <br class="lb"/>καὶ πυκνοὺς καὶ σφοδροὺς, ἔστ’ ἂν ᾖ
							σύμμετρα· τὰ δ’ ἄμετρα <br class="lb"/>μικρούς τε καὶ ἀμυδροὺς, ὠκεῖς δ’ ἔτι καὶ πυκνούς. <br class="lb"/>εἰ
							δ’ ἐν τούτῳ παύσαιτο, μικροὺς καὶ ἀμυδροὺς καὶ βραδεῖς <br class="lb"/>καὶ ἀραιούς.</p>
                    <a class="pb" href="#pb146" id="pb146">[p. 146]</a>
                    <p class="p"><span class="milestone">216</span>Ἐνετοῖς βαλανείοις, ὅταν γε κατὰ καιρὸν
							παραλαμβάνηται, <br class="lb"/>πάντως τις ὠφέλεια γίνεται τῷ σώματι. ἤτοι <br class="lb"/>γὰρ κεκμηκότες, ἢ
							τεθερμασμένοι, ἢ ἐψυγμένοι, ἢ ἐξηρασμένοι, <br class="lb"/>ἢ ἄσης τινὸς ἢ ἀνωμάλου κράσεως
							αἰσθανόμενοι, ἢ κενώσεως <br class="lb"/>χρῄζοντες, εἰς ταῦτα παραγινόμεθα. ἀλλ’ ἐν τοῖς
							<br class="lb"/>εἰρημένοις ἅπασι καιροῖς εἰς εὐκρασίαν μὲν ἐπανέρχεται τὸ <br class="lb"/>σῶμα, βελτίων δ’ ἡ
							δύναμις γίνεται, πρόσκαιρος δέ τις <br class="lb"/>αὐξάνεται θερμασία, καί τι διαφορεῖται
							πνεύματος ἅμα τοῖς <br class="lb"/>ἱδρῶσι. ὥστ’ εὐλόγως τά γε σύμμετρα λουτρὰ τὰ θερμὰ
							<br class="lb"/>τοιαύτην τροπὴν ἐργάζεται σφυγμῶν, οἵαν ἀπεδείξαμεν γίνεσθαι <br class="lb"/>τῆς τε δυνάμεως
							ὠφελουμένης καὶ τῆς χρείας αὐξανομένης. <br class="lb"/>τὰ δ’ ἄμετρα πρόδηλον ὡς τὴν μὲν δύναμιν
							ἐκλύει, <br class="lb"/>τὴν χρείαν δ’ ἀμέτρως ἐπαύξει, καὶ διὰ τοῦτο πυκνοτάτους <br class="lb"/>ἐργάζεται,
							ταχεῖς δ’ ὁμοίως τοῖς πρόσθεν, ὅταν γε <br class="lb"/>μὴ εἰς ἔσχατον ἥκῃ καταπτώσεως ἡ δύναμις.
							οὕτω γὰρ ἂν <br class="lb"/>οἱ μυρμηκίζοντες καλούμενοι γένοιντο. εἰ δ’ ἀμέτροις βαλανείοις
							<br class="lb"/>χρησάμενοι παύσαιντο καὶ μηκέτι λούοιντο, δῆλον <br class="lb"/>ὅτι καὶ ἡ ἕξις κατέψυκται
							καὶ ἡ δύναμις καταλέλυται. 
<a class="pb" href="#pb147" id="pb147">[p. 147]</a>
 ὥστε καὶ ἡ τροπὴ τῶν σφυγμῶν τοιαύτη γένοιτ’
							ἂν οἵαν <br class="lb"/>ἐδείξαμεν ἐν τῷ πρώτῳ λόγῳ δυνάμεως ἀῤῥωστίᾳ καὶ χρείας <br class="lb"/>ἀκολουθεῖν
							ἐκλύσει. τοῦτο γὰρ ἐν τῷ παρόντι μόνον ἀρκέσει, <br class="lb"/>τὸ δεικνύναι, πῶς ἐξ ἑκάστου τῶν
							προηγουμένων τε καὶ προκαταρχόντων <br class="lb"/>αἰτίων εἰς τὰ πρῶτα καὶ κυριώτατα καὶ
							συνεκτικὰ <br class="lb"/>κληθέντα διικνεῖται ἡ τροπή. τὸ δ’ ὅπως ἐπ’ ἐκείνοις <br class="lb"/>ἀνάγκη τοὺς
							σφυγμοὺς ἀλλοιωθῆναι διὰ τοῦ πρώτου δεδήλωται <br class="lb"/>λόγου. </p>
                  </section>
                  <section id="body-1-3-15" class="div textpart chapter level4">
                    <p class="p autofirst">Ψυχρὰ δὲ λουτρὰ παραχρῆμα μὲν μικροὺς <br class="lb"/>καὶ ἀμυδροτέρους καὶ βραδεῖς καὶ ἀραιοὺς,
							εἰς ὕστερον <br class="lb"/>δὲ οἷον ἄν τι καὶ τύχῃ ἐργασάμενα. πάντως γὰρ ἢ ναρκώσει, <br class="lb"/>ἢ
							ῥώσει. ναρκώσαντα μὲν οὖν καὶ καταψύξαντα μικροὺς <br class="lb"/>καὶ ἀμυδροὺς καὶ βραδεῖς καὶ
							ἀραιοὺς, ἐκθερμήναντα δὲ καὶ <br class="lb"/>ῥώσαντα μεγάλους μὲν καὶ σφοδροὺς, τάχει δὲ καὶ
							πυκνότητι <br class="lb"/>συμμέτρους.</p>
                    <p class="p">Τὰ ψυχρὰ λουτρὰ παραυτίκα μὲν ἐμψύχει πάντως, <br class="lb"/>εἰς ὕστερον δὲ ἤτοι ῥώννυσιν ἢ
							καταλύει τὴν δύναμιν μετὰ <br class="lb"/>καταψύξεως. τοῦτο γάρ ἐστι τὸ ναρκᾷν. ὥστε καὶ αἱ
							τροπαὶ 
<a class="pb" href="#pb148" id="pb148">[p. 148]</a>
 τῶν σφυγμῶν ἀνάλογον ταῖς εἰρημέναις αἰτίαις. ὅπερ δ’ <br class="lb"/>οὐχ
							οἷόν τ’ ἦν προσδιορίσαι τοῖς εἰσαγομένοις, νῦν εἰρήσεται. <br class="lb"/>ἡ ἔσω κίνησις τῶν
							ἀρτηριῶν ἐπὶ ταῖς ψυχρολουσίαις πλεονεκτεῖ <br class="lb"/>τῆς ἔξω, ὡς ἂν καὶ τοῦ θερμοῦ ταύτῃ
							μᾶλλον ἐν τῷ <br class="lb"/>παραυτίκα κινουμένου. καὶ εἰ δυνατὸν ἦν ἔσωθεν ἅψασθαι <br class="lb"/>τῶν
							ἀρτηριῶν, πάντα τὰ τέως ἐν ταῖς διαστολαῖς φαινόμενα <br class="lb"/>νῦν ἀνεφάνη κατὰ τὰς
							συστολὰς, τὸ μέγεθος, τὸ τάχος, ἡ <br class="lb"/>σφοδρότης. ἐπεὶ δὲ τοῦτο ἀμήχανον, ἀπὸ τῶν ἐν
							ταῖς διαστολαῖς <br class="lb"/>φαινομένων τοὺς σφυγμοὺς ὅλους οὕτως ὀνομάζομεν· <br class="lb"/>μικροὺς
							μὲν, ὅτι πολὺ μείων ἡ ἐν τοῖς τοιούτοις καιροῖς <br class="lb"/>διαστολὴ τῆς ἔμπροσθεν· οὕτω δὲ
							καὶ βραδεῖς, ὅτι καὶ ἡ κίνησις <br class="lb"/>ἐκλέλυται σαφῶς. ἀλλὰ καὶ ἀραιοὺς, ὅτι καὶ οἱ
							ἄλλοι <br class="lb"/>πάντες, ἐφ’ ὧν ἡ ἔσω πλεονεκτεῖ κίνησις, ἐφαίνοντο τοιοῦτοι <br class="lb"/>τοῖς τῆς
							συστολῆς οὐκ αἰσθανομένοις. καὶ ἡ αἰτία πρόσθεν <br class="lb"/>εἴρηται. ἀμυδροὺς δὲ οὐχ ἁπλῶς
							εἴπομεν, ἀλλ’ ἀμυδροτέρους <br class="lb"/>ἐγράψαμεν, ἐνδεικνύμενοι διὰ τῆς λέξεως τὴν βραχύτητα
							τῆς <br class="lb"/>εἰς τοῦτο μεταβολῆς. </p>
                  </section>
                  <section id="body-1-3-16" class="div textpart chapter level4">
                    <p class="p autofirst"><span class="milestone">217</span>Σιτία πολλὰ μὲν, ὥστε βαρῦναι τὴν 
<a class="pb" href="#pb149" id="pb149">[p. 149]</a>

							δύναμιν, ἀνωμάλους τε καὶ ἀτάκτους τοὺς σφυγμοὺς ἐργάζεται. <br class="lb"/>Ἀρχιγένης δέ φησιν,
							ὠκυτέρους πλέον ἢ πυκνοτέρους. <br class="lb"/>τὰ δὲ σύμμετρα μεγάλους καὶ ταχεῖς καὶ πυκνοὺς καὶ
							σφοδρούς. <br class="lb"/>τὰ δ’ ἐλάττω ἢ ὡς τρέφειν αὐτάρκως οὐχ ὁμοίως <br class="lb"/>τοῖς συμμέτροις,
							ἀλλ’ ἐλάττονά τε τὴν τροπὴν ἐργάζεται καὶ <br class="lb"/>μέχρι χρόνου βραχέος.</p>
                    <p class="p">Καθ’ ἕκαστον κεφάλαιον τῶν ἐν τῷδε τῷ γράμματι <br class="lb"/>προβαλλομένων ἐνὸν ἡμῖν πρῶτον
							μὲν τὰ τοῖς ἄλλοις ὑπὲρ <br class="lb"/>αὐτῶν δόξαντα λέγειν, ἔπειθ’ ὡς οὐκ ὀρθῶς ὑπέλαβον
							ἀντιλέγειν, <br class="lb"/>οὐ ποιοῦμεν οὕτως, ἀλλ’ εὐθὺς ἐπ’ αὐτὸ τὸ δόκιμόν <br class="lb"/>τε καὶ ἀληθὲς
							ἐρχόμεθα, τὸ μέγεθος τῆς πραγματείας ὡς ἔνι <br class="lb"/>μάλιστα ἐπιτέμνειν σπεύδοντες. ὅπου
							γὰρ καὶ νῦν αὕτη καθ’ <br class="lb"/>ἑαυτήν ἐστι μακρὰ, τί χρὴ νομίζειν, εἰ καὶ τὰς τῶν
							ἔμπροσθεν <br class="lb"/>δόξας προσέλαβεν μετὰ τῆς δεούσης ἀντιλογίας; ἆρ’ οὐκ εἰς
							<br class="lb"/>ἀπέραντόν τι μῆκος ἐκταθήσεται; ὅτῳ μέντοι καὶ σχολῆς <br class="lb"/>τῆς πρὸς τὰ μαθήματα
							καιρὸς καὶ προθυμία τὰς δόξας <br class="lb"/>τῶν ἰατρῶν ἁπάσας ἀναλέγεσθαι, τούτῳ σαφῶς οἶδα
							τήνδε <br class="lb"/>τὴν πραγματείαν ἐπιβάθραν τινὰ ἐσομένην εἰς τὸ καὶ καθ’ <br class="lb"/>ἑαυτὸν
							ἐξευρεῖν ὅπῃ μὲν ἀληθεύουσιν, ὅπῃ δὲ καὶ σφάλλονται. ﻿
<a class="pb" href="#pb150" id="pb150">[p. 150]</a>
 καὶ μέντοι καὶ
							ἡμῖν αὐτοῖς ἑτέρωθι γέγραπται πολλὰ <br class="lb"/>τοῖς οὕτω προειρημένοις συντελέσοντα. περί γέ
							τοι τοῦ νῦν <br class="lb"/>προκειμένου σκέμματος, ἐν οἷς ὑπὲρ τῆς Ἐρασιστράτου περὶ <br class="lb"/>τοὺς
							σφυγμοὺς τέχνης ἐσκοπούμεθα, σαφῶς οἶμαι δεδεῖχθαι <br class="lb"/>τὸ μοχθηρὸν τῆς δόξης. ἀλλὰ
							καὶ ὅσα διαφερόμεθα πρὸς <br class="lb"/>τοὺς ἄριστα δοκοῦντας ἐγνωκέναι τὰ κατὰ τοὺς σφυγμοὺς,
							<br class="lb"/>καὶ ταῦτά μοι δοκεῖ συνετὸς ἀνὴρ ἐκ τῶν ἐνθάδε γεγραμμένων <br class="lb"/>ὁρμώμενος οὐ
							χαλεπῶς διαιτήσειν. εὑρήσει γὰρ αὐτῶν <br class="lb"/>τὰ πλεῖστα τὰ μὲν ἐν τῇ λέξει μόνῃ, τὰ δ’
							ἐν τῷ τῶν διορισμῶν <br class="lb"/>ἀκριβεῖ συνιστάμενα, καθάπερ καὶ ταυτὶ τὰ νῦν προκείμενα·
							<br class="lb"/>γράφοντος γὰρ Ἀρχιγένους οὕτω περὶ τῆς βαρυνούσης <br class="lb"/>τὴν δύναμιν τροφῆς· ἡ δὲ
							τῷ θλίβειν ἀμυδροτέρους καὶ <br class="lb"/>μι<span class="milestone">109</span>κροτέρους,
							ταχυτέρους τε πλέον ἢ πυκνοτέρους. ἡμεῖς <br class="lb"/>οὐχ οὕτως, ἀλλὰ πῶς ἐγράψαμεν; σιτία
							πολλὰ μὲν, ὥστε <br class="lb"/>βαρῦναι τὴν δύναμιν, ἀνωμάλους τε καὶ ἀτάκτους τοὺς σφυγμοὺς
							<br class="lb"/>ἐργάζεται. καὶ ὅτῳ μέλει τῶν ἔργων τῆς τέχνης, οὐκ <br class="lb"/>ἐπὶ τῶν σιτίων μόνον,
							ἀλλὰ καὶ ἐπὶ τῶν ἄλλων ἁπασῶν διαθέσεων <br class="lb"/>ἐν αἷς ἡ δύναμις βαρύνεται τοὺς σφυγμοὺς
							ἀνωμάλους 
<a class="pb" href="#pb151" id="pb151">[p. 151]</a>
 εὑρήσει. καὶ τοῦτό γ’ ἐστὶν αὐτὸ τὸ διορίζον τὴν <br class="lb"/>ἄῤῥωστον
							δύναμιν τῆς βαρυνομένης. εὐθὺς δ’ αὐτῷ συνεμφαίνεται <br class="lb"/>καὶ τὸ ποσὸν τῆς βλάβης. εἰ
							μὲν γὰρ ἐν πολλοῖς τοῖς <br class="lb"/>μεγάλοις τε καὶ σφοδροῖς ὀλίγοι τινὲς εὑρίσκοιντο μικροὶ
							καὶ <br class="lb"/>ἀμυδροὶ, βραχεῖα ἡ βλάβη τῆς δυνάμεως· εἰ δ’ ἔμπαλιν ὀλίγοι <br class="lb"/>μὲν οἱ
							μεγάλοι καὶ σφοδροὶ, πολλοὶ δ’ οἱ μικροὶ καὶ ἀμυδροὶ <br class="lb"/>γίνοιντο, μεγάλως ἐπὶ τῶν
							τοιούτων διαθέσεων ἡ δύναμις <br class="lb"/>κάμνει βαρυνομένη. μικροὶ δὲ καὶ ἀμυδροὶ σφυγμοὶ
							διαπαντὸς <br class="lb"/>γίνονται μηδενὸς αὐτοῖς τῶν ἐναντίων παρεμπίπτοντος, <br class="lb"/>οὐκ ἐν ταῖς
							βαρυνομέναις, ἀλλ’ ἐν ταῖς διαλυομέναις <br class="lb"/>δυνάμεσιν. ἔστ’ ἂν δὲ κατὰ μὲν τὴν ἰδίαν
							οὐσίαν εὐρωστῶσι, <br class="lb"/>βαρύνωνται δ’ ὑπό του καὶ θλίβωνται, πάντως παρεμπίπτουσιν
							<br class="lb"/>οἱ σφοδροὶ καὶ ἀμυδροὶ σφυγμοὶ, κᾂν ἐν ἐσχάτῳ βλάβης <br class="lb"/>ὑπάρχωσιν. ὀλιγώρως οὖν
							ὁ Ἀρχιγένης ἀμυδροτέρους τε καὶ <br class="lb"/>μικροτέρους γράφει γίνεσθαι τοὺς ἐπὶ ταῖς
							βαρυνομέναις ὑπὸ <br class="lb"/>τῶν σιτίων δυνάμεσι σφυγμούς. καταλυομένης γὰρ οὔτοι καὶ <br class="lb"/>οὐ
							θλιβομένης δυνάμεώς εἰσι γνωρίσματα. ὥσπερ δ’ ἐν ταῖς <br class="lb"/>κατὰ μέγεθός τε καὶ
							σφοδρότητα διαφοραῖς ἀνώμαλοι τυγχάνουσιν <br class="lb"/>ὄντες, οὕτω κᾀν ταῖς κατὰ πυκνότητα καὶ
							τάχος. 
<a class="pb" href="#pb152" id="pb152">[p. 152]</a>

							<span class="milestone">218</span>οὐκ οὖν οὐδὲ τοῦτ’ ἔχω συμβαλεῖν ὅπως ἔγραψεν ὁ
							Ἀρχιγένης, <br class="lb"/>θάττονας αὐτοὺς πλέον ἢ πυκνοτέρους ὑπάρχειν, εἰ <br class="lb"/>μὴ ἄρα τοῦτο
							βούλεται δηλοῦν, ὡς ἀνωμάλων ὄντων αὐτῶν <br class="lb"/>ὅμως πλείους εἰσὶν οἱ ταχεῖς τῶν βραδέων
							ἢ οἱ πυκνοὶ τῶν <br class="lb"/>ἀραιῶν. καίτοι οὐδὲ τοῦτο ἀληθές ἐστιν ἁπλῶς οὕτω καὶ
							<br class="lb"/>ἀδιορίστως λεγόμενον. ἀλλ’ αἱ μὲν ἐλάττους βλάβαι ταχεῖς <br class="lb"/>μᾶλλον ἢ πυκνοὺς,
							αἱ δὲ μείζους ἔμπαλιν ἐπὶ πλέον πυκνοὺς <br class="lb"/>ἢ ταχεῖς ἀπεργάζονται τοὺς σφυγμούς. ἡ δ’
							αἰτία πρόδηλος <br class="lb"/>ἐκ τῶν ἐν τῷ πρώτῳ βιβλίῳ δεδειγμένων, εἴ γε τάχος <br class="lb"/>μὲν
							οἰκεῖον εὐρώστου δυνάμεως, πυκνότης δ’ ἀῤῥώστου. καὶ <br class="lb"/>τῶν ἄλλων δὲ τῶν ἐφεξῆς
							εἰρημένων ὁ τῆς αἰτίας λογισμὸς <br class="lb"/>πρόδηλος, εἴ τις τῶν ἐν τῷ πρώτῳ βιβλίῳ
							γεγραμμένων εἴη <br class="lb"/>μεμνημένος. </p>
                  </section>
                  <section id="body-1-3-17" class="div textpart chapter level4">
                    <p class="p autofirst">Οἶνος τὰ μὲν ἄλλα παραπλησίως σιτίοις <br class="lb"/>τρέπει τοὺς σφυγμοὺς, διαφέρει δὲ τῷ τε
							παραχρῆμα τὴν <br class="lb"/>τροπὴν ἐργάζεσθαι καὶ τῷ πρότερον παύεσθαι τὴν ἀπ’ οἴνου <br class="lb"/>τῆς
							ἀπὸ σιτίων, καὶ τῷ τὸ τάχος πλέον αὔξειν καὶ τὸ <br class="lb"/>μέγεθος ἤπερ τὴν σφοδρότητα καὶ
							πυκνότητα. σχεδὸν γὰρ 
<a class="pb" href="#pb153" id="pb153">[p. 153]</a>
 ὅσῳ σφοδροτέραν τε καὶ διαρκεστέραν ἰσχὺν ἡ
							σύμμετρος <br class="lb"/>τροφὴ παρέχει, τοσούτῳ καὶ τὸ μέγεθος ὁ οἶνος ἐξαίρει.</p>
                    <p class="p">Καὶ οὗτος ὁ λόγος αὐτὸς αὑτὸν ἐξηγεῖται, τὰ πρὸς ἁπάντων <br class="lb"/>εἰρημένα τῶν ἰατρῶν
							ὑπὲρ οἴνου δυνάμεως ἀναμιμνήσκων <br class="lb"/>ἡμᾶς. ἔστι γὰρ ἡ ἀπ’ αὐτοῦ πρόσθεσις ταχεῖα,
							διότι καὶ <br class="lb"/>ὑγρὸς καὶ θερμός. ὅσοι γὰρ ταχείης, φησὶ, προσθέσιος δέονται,
							<br class="lb"/>ὑγρὸν ἴημα. ὅταν οὖν καὶ ποδηγῆται πρὸς τῆς θερμότητος <br class="lb"/>ἡ ὑγρότης, ἔτι δὴ καὶ
							μᾶλλον. ἀλλὰ καὶ τῶν ἀθρόως <br class="lb"/>καὶ ταχέως τρεφόντων ταχεῖα καὶ ἡ διαχώρησις γίνεται.
							διὰ <br class="lb"/>τοῦτο οὖν ὥσπερ ταχεῖα, οὕτω καὶ βραχυχρόνιος ἡ ἀπὸ τοῦ <br class="lb"/>οἴνου προσθήκη
							τοῖς σώμασιν. εὐδιάπνευστος γάρ. ὅτι δὲ <br class="lb"/>διὰ μὲν τὸ τρέφειν ὁμοίως τοῖς σιτίοις
							ἀλλοιώσει τοὺς σφυγμοὺς, <br class="lb"/>διὰ δὲ τὸ θερμαίνειν μᾶλλον ἢ ἐκεῖνα μέγεθός τε καὶ
							<br class="lb"/>τάχος ἐπιφανέστερον αὐτοῖς προσθήσει, τοῖς μεμνημένοις τῶν <br class="lb"/>ἐν τοῖς πρώτοις
							ὑποδείγμασι λελεγμένων ἄντικρυς δῆλον. <br class="lb"/>τῶν δ’ ἑξῆς λεγομένων διὰ τῆς εἰσαγωγῆς
							οὐδενὸς ἄδηλος ἡ <br class="lb"/>αἰτία τῷ μεμνημένῳ τῶν ἐν τῷ πρώτῳ βιβλίῳ γεγραμμένων. 
<a class="pb" href="#pb154" id="pb154">[p. 154]</a>
 ὑπερβάντες οὖν αὐτῶν τὰ πολλὰ, μόνον τῶν ἀσαφεστέρας <br class="lb"/>ἐχόντων αἰτίας
							μνημονεύσωμεν, ὧν ἓν καὶ τόδε ἐστίν. τί δή <br class="lb"/>ποτε χολέραις μὲν καὶ ῥεύμασιν
							ἰσχυροῖς κοιλίας καὶ τῷ καλουμένῳ <br class="lb"/>γυναικείῳ ῥῷ καὶ πᾶσι τοῖς ἐκ τοῦ κενοῦν τὸ
							σῶμα καταλύουσι <br class="lb"/>τὴν δύναμιν οἱ σκωληκίζοντες ἕπονται σφυγμοὶ, ταῖς <br class="lb"/>δ’ ὑπὸ
							κακοήθους πυρετοῦ καταλυομέναις δυνάμεσιν οἱ μυρμηκίζοντες <br class="lb"/>ἕπονται; ἢ ὅτι βραδὺν
							εἶναι δεῖ καὶ ἀραιὸν τὸν <br class="lb"/>σφυγμὸν πάντως, ἵν’ ᾖ σκωληκίζων, οὔτε γὰρ οἷόν τε τὸ
							<br class="lb"/>πρότερον τῆς ἀρτηρίας μόριον πρότερον φαίνεσθαι κινούμενον <br class="lb"/>οὔθ’ οἷον
							περιγραφάς τινας γίνεσθαι πολλὰς ἐν μιᾷ διαστολῇ, <br class="lb"/>μὴ οὐ βραδείας τε ἅμα καὶ
							ἀραιᾶς οὔσης τῆς κινήσεως. <br class="lb"/>ἐν δὲ τοῖς ὀξέσι πυρετοῖς, ἐξ ἀνάγκης γὰρ οἱ κακοήθεις
							<br class="lb"/>ὀξεῖς, οὐκ ἀνέχεται τὸ πλῆθος τῆς θερμασίας οὔτε <br class="lb"/>βραδὺν ἐσχάτως οὔθ’ ὅλως
							ἀραιὸν γίνεσθαι τὸν σφυγμόν. <br class="lb"/>ἀλλὰ βραδὺς μέν ἐστιν, ἢ πάντως γε οὐ ταχὺς ὁ ἐν
							ταῖς <br class="lb"/>καταλυομέναις δυνάμεσι, κᾄν τινες ἁμαρτάνωσιν περὶ τὴν <br class="lb"/>διάγνωσιν αὐτοῦ,
							οὐ μὴν ἐσχάτως γε βραδὺς, ἀραιὸς δ’ <br class="lb"/>οὐδ’ ὅλως, ἀλλ’ ἀεὶ πυκνὸς, καὶ ὅταν τὰ τῆς
							θερμασίας 
<a class="pb" href="#pb155" id="pb155">[p. 155]</a>
 ἐπείγῃ, πάνυ σφόδρα πυκνός. καιρὸς εἶναί μοι δοκεῖ καὶ
							<br class="lb"/>τουτονὶ τὸν τρίτον λόγον ἐνταυθοῖ καταπαύσειν. ἐν δὲ τῷ <br class="lb"/>τετάρτῳ τὰ λείποντα
							προσθήσομεν, ἀπὸ τῶν ψυχικῶν <br class="lb"/>παθῶν ἀρξάμενοι. </p>
                  </section>
                </section>
                <a class="pb" href="#pb156" id="pb156">[p. 156]</a>
                <section id="body-1-4" class="div textpart book level3">
                  <section id="body-1-4-1" class="div textpart chapter level4">
                    <h4 class="head textpart">ΓΑΛΗΝΟΥ ΠΕΡΙ ΤΩΝ ΕΝ ΤΟΙΣ ΣΦΥΓΜΟΙΣ <br class="lb"/>ΑΙΤΙΩΝ ΒΙΒΛΙΟΝ Δ.<a class="bookmark" href="#body-1-4-1"> §</a></h4>
                    <p class="p autofirst">Τῶν ἀλλοιούντων τοὺς σφυγμοὺς αἰτίων <br class="lb"/>ὅσα μὲν δι’ ἑαυτὰ τὴν τροπὴν ἐργάζεται
							συνέχοντα τὴν γένεσιν <br class="lb"/>αὐτῶν, καὶ διὰ τοῦτο συνεκτικὰ κεκλημένα, διὰ τῶν
							<br class="lb"/>προτέρων δυοῖν ὑπομνημάτων ἐγράψαμεν· ὅσα δὲ ἐκείνων <br class="lb"/>προηγεῖται, τὰ μὲν ἐν
							αὐτοῖς τῶν ζώων τοῖς σώμασιν ὑπάρχοντα, <br class="lb"/>τὰ δ’ ἔξωθεν προσπίπτοντα·, ταῦτα ἐν τοῖς
							ἐχομένοις <br class="lb"/>δύο προθέμενοι διελθεῖν, ἐπειδὴ καὶ διὰ τοῦ τοῖς εἰσαγομένοις
							<br class="lb"/>γεγραμμένου περὶ τῶν σφυγμῶν ἐφθάσαμεν εἰρηκέναι 
<a class="pb" href="#pb157" id="pb157">[p. 157]</a>
 περὶ αὐτῶν ἐν
							κεφαλαίοις τε καὶ χωρὶς ἀποδείξεως, <br class="lb"/>ἄμεινον ἐκρίναμεν εἶναι καὶ νῦν αὐτῶν
							μνημονεύοντες αὐτοῖς <br class="lb"/>ὀνόμασιν ἅμα μὲν ἐπιδιορίζειν ἀκριβέστερον, ἅμα δὲ καὶ τὰς
							<br class="lb"/>αἰτίας ἀποδοῦναι. διὰ μὲν οὖν τοῦ τρίτου γράμματος τὸν <br class="lb"/>περὶ τῶν ἡλικιῶν τε
							καὶ χωρῶν καὶ ὡρῶν καὶ φύσεων καὶ <br class="lb"/>προσέτι τῶν καλουμένων ἐπιτηδευμάτων, ἐδεσμάτων
							τε καὶ <br class="lb"/>πομάτων ἐποιησάμεθα λόγον· ἐν δὲ τούτῳ τῷ τετάρτῳ τε <br class="lb"/>καὶ ὑστάτῳ τῆς
							προκειμένης πραγματείας ὄντι περὶ τῶν <br class="lb"/>παρὰ φύσιν αἰτίων ὁ λόγος ἡμῖν ἔσται, τὴν
							ἀρχὴν μὲν ἀπὸ <br class="lb"/>τῶν ψυχικῶν παθῶν ποιησαμένοις, ἐφεξῆς δὲ καὶ περὶ τῶν
							<br class="lb"/>σωματικῶν διελθοῦσι. προσγράψομεν δὲ κᾀνταῦθα καθ’ ἕκαστον <br class="lb"/>κεφάλαιον τὰς
							ῥήσεις ἐκ τοῦ τοῖς εἰσαγομένοις γεγραμμένου <br class="lb"/>βιβλίου. </p>
                  </section>
                  <section id="body-1-4-2" class="div textpart chapter level4">
                    <p class="p autofirst"><span class="milestone">220</span>Θυμοῦ μὲν ὑψηλός ἐστιν ὁ σφυγμὸς <br class="lb"/>καὶ μέγας καὶ
							σφοδρὸς καὶ ταχὺς καὶ πυκνός.</p>
                    <p class="p">Καὶ τὰ περὶ θυμοῦ λεγόμενα δῆλα τῷ μεμνημένῳ <br class="lb"/>τῶν <span class="milestone">110</span>ἔμπροσθεν. ὑπὲρ οὗ δὲ οὐδέπω πρότερον <br class="lb"/>ἀπεφηνάμεθα, νῦν μὲν ἀναγκαῖον
							ἤδη προσθεῖναι, πότερον <br class="lb"/>φαίνεται μόνον σφοδρότερος ὁ τῶν θυμουμένων σφυγμὸς,
							<br class="lb"/>ἢ ὄντως τοιοῦτος γίνεται. κατελίπομεν γὰρ αὐτὸ, 
<a class="pb" href="#pb158" id="pb158">[p. 158]</a>
 καίτοι διελθόντες
							ἐπὶ πλέον ἐν τῷ πρώτῳ λόγῳ, σχεδὸν ἄκριτον. <br class="lb"/>οὐδὲ γὰρ οὕτως ἄν τις ἐπείσθη τότε,
							λεγόντων ἡμῶν <br class="lb"/>ὅτι μὴ φαίνεται μόνον, ἀλλὰ καὶ γίνεται σφοδρότερος, ὡς <br class="lb"/>νῦν
							προσθήσεται, προακηκοὼς ἐν τῷ μεταξὺ λόγῳ πολλὰ <br class="lb"/>συντελοῦντα πρὸς τὴν πίστιν καὶ
							μάλιστα τὰ περὶ τῶν ἀνωμαλιῶν <br class="lb"/>εἰρημένα. φαίνεται γὰρ ἐναργῶς ἐναλλὰξ ἐν ταύταις
							<br class="lb"/>ὁ σφυγμὸς ἀμυδρὸς καὶ σφοδρὸς γινόμενος, οὐ δήπου τῆς δυνάμεως <br class="lb"/>οὕτω ταχέως
							εἰς ἀῤῥωστίαν τε καὶ ῥώμην μεταπιπτούσης, <br class="lb"/>ἀλλὰ διαμαχομένης μὲν τοῖς λυποῦσιν
							αἰτίοις, οὐκ ἀεὶ <br class="lb"/>δ’ αὐτῶν κρατούσης. ἐναργέστατα δ’ ἐπὶ τῶν ἀγαθῶν κρίσεων
							<br class="lb"/>οἱ σφυγμοὶ γίνονται σφοδροὶ, ἐπεγειρούσης τηνικαῦθ’ <br class="lb"/>ἑαυτὴν τῆς δυνάμεως ὑπὲρ
							τοῦ διώσασθαι τὰ λυποῦντα. <br class="lb"/>φαίνεται δὲ τοῦτο κᾀπὶ τῆς ψυχικῆς δυνάμεως γινόμενον,
							οὐ <br class="lb"/>μόνης τῆς ζωτικῆς. ἐκλελυμένοι γοῦν τινες ἐσχάτως ἢ διὰ <br class="lb"/>γῆρας, ἢ διὰ
							νόσον, ἢ διά τινα προηγησάμενον κάματον, εἶτ’ <br class="lb"/>ἐξαίφνης θεασάμενοι λῃστῶν ἔφοδον,
							ἢ πολεμίων, ἢ θηρίου <br class="lb"/>τινὸς, ἔδραμον ὠκέως ἀποφεύγοντες τὸ δεινὸν οὐδὲν ἧττον
							<br class="lb"/>τῶν ἰσχυρῶν. οὕτω δὲ καὶ διὰ σεισμὸν τινὲς ἐκπηδήσαντες 
<a class="pb" href="#pb159" id="pb159">[p. 159]</a>
 τῶν οἰκιῶν,
							ἢ δι’ ἐμπρησμὸν, ὠκύτατα διαθέουσιν, ἔμπροσθεν <br class="lb"/>μόλις ὑπὸ τῆς ἀῤῥωστίας
							προβαίνοντες. ἐν ἅπασιν οὖν <br class="lb"/>τοῖς τοιούτοις δῆλόν ἐστιν ὡς αἱ διοικοῦσαι τὸ ζῶον
							δυνάμεις <br class="lb"/>ἀνάγκης τινὸς καταλαβούσης σφοδρότερον ἐνεργοῦσι, <br class="lb"/>καὶ οὐ χρὴ
							θαυμάζειν οὐδ’ εἰ ἐν τοῖς θυμοῖς τοῦτο γίνεται. <br class="lb"/>καὶ γὰρ φαίνεται καὶ λόγον ἔχειν,
							ὥσπερ οὖν καὶ γυμναζομένων <br class="lb"/>καὶ ὁπωσοῦν ἀνδριζομένων οὐκ εἰς μέγεθος μόνον,
							<br class="lb"/>ἀλλὰ καὶ εἰς σφοδρότητα τοὺς σφυγμοὺς ἰδεῖν ἔστιν <br class="lb"/>τρεπομένους. </p>
                  </section>
                  <section id="body-1-4-3" class="div textpart chapter level4">
                    <p class="p autofirst">Ἡδονῆς δὲ μέγας καὶ ἀραιὸς καὶ βραδὺς, <br class="lb"/>οὐ μὴν σφοδρότητί γε διάφορος.</p>
                    <p class="p">Διαχεῖται γὰρ τὸ θερμὸν τοῖς ἡδομένοις εἰς ἅπαν τὸ <br class="lb"/>σῶμα καὶ ἡ ἐκτὸς αὐτοῦ κρατεῖ
							κίνησις, ὥσπερ τοῖς λυπουμένοις <br class="lb"/>ἡ ἐντός. εὐλόγως οὖν μείζων μὲν αὐτῶν ὁ σφυγμὸς
							<br class="lb"/>γίνεται, σφοδρότερος δ’ οὐκ ἔτι. οὔτε γὰρ ἐπίκτητός τις <br class="lb"/>προσγίνεται διὰ τὸ
							πάθος οὔτ’ ἰσχυροτέρας ἐνεργείας χρεία. <br class="lb"/>δῆλον δ’ ὡς ἐπὶ τῆς κατὰ τὸν ἴδιον λόγον
							τῆς συμμέτρου ἀλλοιούσης <br class="lb"/>τοὺς σφυγμοὺς ἡδονῆς εἴρηται ταῦτα. πολλάκις γὰρ
							<br class="lb"/>κατὰ συμβεβηκὸς καὶ οἱ ἐναντίοι γίνονται σφυγμοὶ, τῆς 
<a class="pb" href="#pb160" id="pb160">[p. 160]</a>
 ἡδονῆς
							ἀμέτρου γινομένης, καὶ διὰ τοῦτο καταλυούσης τὴν <br class="lb"/>δύναμιν. ἀλλὰ τότε γε οἱ ἐπὶ
							καταλύσεως δυνάμεως γίνονται <br class="lb"/>σφυγμοί. προείρηται γὰρ ὡς τὰ σφοδρότερα τῶν παθῶν
							<br class="lb"/>καθ’ ἑαυτὰ τὴν ὅλην τῶν σφυγμῶν ἀλλοίωσιν ἐργάζεται. </p>
                  </section>
                  <section id="body-1-4-4" class="div textpart chapter level4">
                    <p class="p autofirst"><span class="milestone">221</span>Λύπης δὲ μικρὸς καὶ ἀμυδρὸς καὶ <br class="lb"/>βραδὺς καὶ
							ἀραιός.</p>
                    <p class="p">Καὶ ἡ λύπη μετά τε καταψύξεως γίνεται καὶ τῆς ἔσω <br class="lb"/>τοῦ θερμοῦ κινήσεως. εὐλόγως
							οὖν ἐπ’ αὐτῆς οἱ ἐναντίοι <br class="lb"/>σφυγμοὶ τοῖς προειρημένοις ἕπεσθαι ταῖς ἡδοναῖς
							<br class="lb"/>ἀποτελοῦνται. </p>
                  </section>
                  <section id="body-1-4-5" class="div textpart chapter level4">
                    <p class="p autofirst">Φόβου δὲ τοῦ μὲν ὑπογυίου καὶ σφοδροῦ <br class="lb"/>ταχὺς καὶ κλονώδης καὶ ἄτακτος καὶ
							ἀνώμαλος, τοῦ δὲ ἤδη <br class="lb"/>κεχρονισμένου οἷος ὁ τῆς λύπης.</p>
                    <p class="p">Ὁ φόβος ἐν μὲν τῷ παραυτίκα πολλοῖς ταραχὴν τῆς <br class="lb"/>διανοίας ἐργαζόμενος εὐλόγως εἰς
							ἀνωμαλίαν τρέπει τοὺς σφυγμούς. <br class="lb"/>εἴρηται γὰρ ἔμπροσθεν ὑπὲρ τούτου. ἐν δὲ τῷ χρόνῳ
							<br class="lb"/>τοῖς τῆς λύπης ἐξομοιοῖ, οὐδὲ γὰρ οὐδ’ ἄλλό τι λύπης γίνεται <br class="lb"/>χρονίζων φόβος.
							ἅπασι δὲ τούτοις χρονίζουσιν, ἢ σφοδροῖς ﻿
<a class="pb" href="#pb161" id="pb161">[p. 161]</a>
 ἄγαν γενομένοις οἷοι
							διαλυομένης τῆς δυνάμεως ἕπονται σφυγμοί. <br class="lb"/>καὶ γὰρ καὶ λύει τὴν δύναμιν ἅπαντα
							ταῦτα, συντόμως <br class="lb"/>μὲν ὅσα ἰσχυρὰ, χρονίως δὲ τἀναντία. τοῦτο δὲ καὶ μικρῷ
							<br class="lb"/>πρόσθεν ἐκ τῶν ἐπὶ ταῖς ἡδοναῖς λεχθέντων ἐδηλοῦτο. καὶ <br class="lb"/>νῦν προσγέγραπται
							διά τε τὸ κατὰ τὴν εἰσαγωγὴν ἐφεξῆς <br class="lb"/>ἐκείνων εἰρῆσθαι καὶ διὰ τὸ περὶ τῶν ὁμοίων
							ἁπάντων ἀποφήνασθαι <br class="lb"/>καθόλου προσήκειν. ἐξηγήσεως δὲ περισσοτέρας <br class="lb"/>οὐ δεῖται
							τὰ λεγόμενα, ἀλλ’ ἐπὶ τὰ συνεχῆ μεταβαίνωμεν <br class="lb"/>ἤδη. </p>
                  </section>
                  <section id="body-1-4-6" class="div textpart chapter level4">
                    <p class="p autofirst">Ἄλγημα δὲ τὸ τρέπον τοὺς σφυγμούς· <br class="lb"/>τρέπει δὲ τὸ ἰσχυρὸν, ἢ ἐν κυρίοις μορίοις,
							ὡς καὶ ἡ φλεγμονή· <br class="lb"/>μικρὸν μὲν ὂν ἔτι καὶ ἀρχόμενον μείζονα καὶ σφοδρότερον
							<br class="lb"/>καὶ ὠκύτερον καὶ πυκνότερον τὸν σφυγμὸν ἐργάζεται, <br class="lb"/>αὐξηθὲν δὲ καὶ ἰσχυρὸν
							πάνυ γενόμενον, ὡς ἀδικεῖν ἤδη <br class="lb"/>τὸν ζωτικὸν τόνον, μικρότερον καὶ ταχὺν καὶ
							πυκνόν. καὶ <br class="lb"/>ὅσῳ ἂν ἐγχρονίζῃ μᾶλλον, ἢ σφοδρότερος γίνηται, τῶν εἰρημένων
							<br class="lb"/>ἕκαστον ἐπιτείνει. τὸ δὲ ἤδη διαλῦον τὴν δύναμιν καὶ 
<a class="pb" href="#pb162" id="pb162">[p. 162]</a>
 εἰς ἀμυδρότητα
							καὶ μικρότητα καὶ τάχους ψευδῆ φαντασίαν <br class="lb"/>καὶ ὑπερβάλλουσαν πυκνότητα τὴν τροπὴν
							ἐργάζεται.</p>
                    <p class="p">Ὥσπερ ἐπὶ τῶν ἄλλων ἁπάντων τῶν λυπούντων, οὕτω <br class="lb"/>καὶ τῶν ἀλγημάτων ἡ δύναμις
							ἐπεγείρειν πέφυκεν ἑαυτὴν καὶ <br class="lb"/>διαμάχεσθαι καὶ διωθεῖσθαι πᾶν τὸ διοχλοῦν, ὅθεν
							εὐλόγως <br class="lb"/>εἰς μέγεθος καὶ τάχος καὶ σφοδρότητα τρέπει τοὺς σφυγμοὺς. <br class="lb"/>εἰ μέντοι
							μηδὲν ἀνύσειεν, ἐν τῷδε δῆλον ὡς ἐκ περιττοῦ <br class="lb"/>κάματος αὐτῇ καὶ κατάλυσις τοῦ τόνου
							γίνεται, καὶ οὕτως <br class="lb"/>εἰς ἀμυδρότητα μεταπίπτουσιν αἱ κινήσεις, ἡττηθείσης πρὸς
							<br class="lb"/>τῶν λυπούντων τῆς δυνάμεως. διὰ τί δὲ τάχους ψευδῆ φαντασίαν <br class="lb"/>εἴπομεν, ἐν τῷ
							τρίτῳ περὶ τῆς διαγνώσεως εἴρηται. <br class="lb"/>καὶ μέντοι καὶ διὰ τί τοῖς μικροῖς σχεδὸν
							ἅπασι σφυγμοῖς <br class="lb"/>ἔζευκται πυκνότης, ἐν τῷ πρώτῳ λόγῳ τῶνδε τῶν ὑπομνημάτων
							ἀποδέδεικται. </p>
                  </section>
                  <section id="body-1-4-7" class="div textpart chapter level4">
                    <p class="p autofirst"><span class="milestone">222</span>Φλεγμονῆς σφυγμὸς ὁ μὲν κοινὸς <br class="lb"/>ἁπάσης οἷον
							ἐμπρίων ἐστὶν, ὡς δοκεῖν τὸ μέν τι διεστάλθαι <br class="lb"/>τῆς ἀρτηρίας, τὸ δὲ μὴ, σκληροτέρας
							δηλονότι φαινομένης <br class="lb"/>αὐτῆς. ἔχει δέ τι καὶ κλονῶδες σφυγμὸς οὗτος καὶ ταχὺς 
<a class="pb" href="#pb163" id="pb163">[p. 163]</a>
 μέν ἐστι καὶ πυκνὸς, οὐκ ἀεὶ δὲ μέγας. ὁ δὲ ἴδιος ἑκάστης <br class="lb"/>ὁ μὲν τῆς
							ἀρχομένης μείζων τοῦ κατὰ φύσιν καὶ σφοδρότερος <br class="lb"/>καὶ ὠκύτερος καὶ πυκνότερος, ὁ δ’
							αὐξανομένης ἔτι ταῦτά <br class="lb"/>γε προσαυξάνει πάντα, καὶ σαφῶς τε ἤδη σκληρότερός ἐστι
							<br class="lb"/>καὶ κλονωδέστερος· τῆς δ’ ἀκμαζούσης σαφέστερος μὲν ἔτι καὶ <br class="lb"/>σκληρότερος καὶ
							κλονωδέστερος, μικρότερος δὲ ἢ πρόσθεν, <br class="lb"/>οὐ μὴν ἀμυδρότερός γε, πλὴν εἰ μὴ ὑπὲρ
							τὴν δύναμιν εἴη τὸ <br class="lb"/>πάθος. ἀλλὰ καὶ πυκνότατος γίνεται καὶ ταχύς· εἰ δ’ ἱκανῶς
							<br class="lb"/>χρονίζοι καὶ ἤδη σκληρύνοιτο σκιῤῥωδῶς, πρὸς τοῖς εἰρημένοις <br class="lb"/>ἰσχνότης
							σφυγμοῦ καὶ σκληρότης γίνεται. ταῦτ’ ἐπὶ τῆς τὸν ἐν <br class="lb"/>ὅλῳ τῷ ζώῳ σφυγμὸν τρεπούσης
							φλεγμονῆς, ἢ διὰ τὸ μέγεθος, <br class="lb"/>ἢ διὰ τὸ κύριον τοῦ μέρους ἐν ᾧ συνέστη. τῆς δὲ μὴ
							συγκινούσης <br class="lb"/>τὸ πᾶν ὅ γ’ ἐν τῷ φλεγμαίνοντι μέρει σφυγμὸς οἷος εἴρηται.
							<br class="lb"/>ἐπιτείνεται δὲ καὶ ἀνίεται τῶν εἰρημένων ἕκαστον ἢ παρὰ τὸ <br class="lb"/>ποσὸν τῆς
							φλεγμονῆς, ἢ παρὰ τὴν αὐτοῦ τοῦ φλεγμαίνοντος <br class="lb"/>ὀργάνου φύσιν. τὰ μὲν γὰρ
							νευρωδέστερα μέρη σκληροτέρους <br class="lb"/>καὶ μᾶλλον ἐμπρίοντας καὶ μικροτέρους τοὺς
							σφυγμοὺς ἐργάζεται, <br class="lb"/>τὰ δὲ φλεβωδέστερα καὶ ἀρτηριωδέστερα τοὺς ἐναντίους. 
<a class="pb" href="#pb164" id="pb164">[p. 164]</a>
 αὐτῶν δὲ τούτων μείζων ὁ ἐν τοῖς ἀρτηριώδεσι καὶ ῥᾳδίως <br class="lb"/>ἀνώμαλος καὶ
							ἄτακτος γενόμενος. δῆλον οὖν ἤδη καὶ ὁ τῶν <br class="lb"/>τὸ ἧπαρ φλεγμαινόντων σφυγμὸς, οἷος ἂν
							εἴη, καὶ ὁ τῶν <br class="lb"/>τὸν σπλῆνα καὶ ὁ τῶν τοὺς νεφροὺς, ἢ τὴν κύστιν, ἢ τὸ <br class="lb"/>κῶλον,
							ἢ τὴν γαστέρα καὶ πλευριτικῶν καὶ περιπνευμονικῶν <br class="lb"/>καὶ πάντων ἁπλῶς εἰπεῖν ὧν τῇ
							τοῦ μέρους φλεγμονῇ πυρετὸς <br class="lb"/>ἕπεται, πλὴν ὅσα διὰ τὴν τῶν συμπτωμάτων φύσιν, <br class="lb"/>
							<span class="milestone">111</span>τῶν τε ἐξ ἀνάγκης ἑπομένων αὐτοῖς καὶ τῶν κατὰ
							τύχην <br class="lb"/>συνδραμόντων, ὡς ἂν ἕκαστον τρέπειν δύνηται. καὶ τὸν <br class="lb"/>σφυγμὸν ἐπὶ
							τοσοῦτον ἀλλοιοῦσθαι συμβήσεται, μικτῆς τροπῆς <br class="lb"/>ἐν αὐτῷ γινομένης τῆς τε κατὰ τὸν
							λόγον τῆς φλεγμονῆς <br class="lb"/>καὶ ἣν ἡ τοῦ τόπου φύσις, ἢ τοῦ παρόντος συμπτώματος
							<br class="lb"/>ἐργάζεται. σπασθῆναι μὲν γὰρ τοῖς τὰς φρένας φλεγμαίνουσιν <br class="lb"/>ἕτοιμον, πνιγῆναι
							δὲ τοῖς τὸν πνεύμονα, συγκοπῆναι <br class="lb"/>δὲ τοῖς τὸ στόμα τῆς γαστρὸς, ἀτροφῆσαι δὲ τοῖς
							τὸ ἧπαρ, <br class="lb"/>ἀπεπτῆσαι δὲ τοῖς τὴν κοιλίαν, ἐπισχεθῆναι δὲ τὰ οὖρα τοῖς <br class="lb"/>τοὺς
							νεφρούς. καὶ τὰ μὲν αἰσθητικώτερα μέρη καὶ διὰ τὰς <br class="lb"/>ὀδύνας τρέπει τοὺς σφυγμοὺς,
							τὰ δὲ ἀναισθητότερα κατὰ 
<a class="pb" href="#pb165" id="pb165">[p. 165]</a>
 τὴν διάθεσιν μόνην. ἐκ τούτων οὖν ἁπάντων
							πολυειδεῖς αἱ <br class="lb"/>ἀλλοιώσεις γίνονται τῶν ἐπὶ ταῖς φλεγμοναῖς σφυγμῶν. καὶ <br class="lb"/>ὡς
							χρὴ διορίζειν αὐτὰς εἴρηται μὲν ἐν ἑτέροις τελέως, εἴρηται <br class="lb"/>δὲ καὶ νῦν εἰς ὅσον
							τοῖς εἰσαγομένοις χρήσιμον.</p>
                    <p class="p">Καὶ ἡ μὲν ῥῆσις ἐκ τῆς εἰσαγωγῆς αὕτη, σαφῶς ἐκδιδάσκουσα <br class="lb"/>τὴν ὑπὸ τῶν φλεγμονῶν
							γινομένην ἀλλοίωσιν ἐν <br class="lb"/>τοῖς σφυγμοῖς. ὅπως δὲ τὰ πρῶτα καὶ συνέχοντα τὴν γένεσιν
							<br class="lb"/>αὐτῶν αἴτια διατιθέμενα πρὸς τῆς φλεγμονῆς τὴν εἰρημένην <br class="lb"/>τροπὴν ἐργάζεται,
							λέγειν ἂν ἑπόμενον εἴη, τὴν ἀρχὴν <br class="lb"/>ἔνθεν ποιησαμένους. παντὶ τῷ φλεγμαίνοντι μορίῳ
							δύο ταῦτ’ <br class="lb"/>ἐξ ἀνάγκης συμβέβηκε, θερμότερον τοῦ κατὰ φύσιν ὑπάρχειν <br class="lb"/>καὶ
							τετάσθαι. ταῦτ’ οὖν ἄμφω παντὶ τῷ σώματι μεταδίδωσιν, <br class="lb"/>ὅταν ἤτοι κύριον ὑπάρχῃ τὸ
							μέρος ἢ μεγάλην ἱκανῶς <br class="lb"/>ἔχῃ τὴν φλεγμονήν. ἀλλ’ ἡ μὲν καθ’ ὅλον τὸ ζῶον πλεονεξία
							<br class="lb"/>τῆς θερμασίας πυρετός ἐστιν, καὶ δῆλον ὡς τὴν χρείαν οὗτος <br class="lb"/>ἀλλοιώσει τῶν
							σφυγμῶν· ἡ δ’ ἐκ τοῦ φλεγμαίνοντος τάσις <br class="lb"/>διαδίδοται καὶ εἰς τὰς ἀρτηρίας. διὰ
							ταύτην μὲν δὴ σκληρότερος <br class="lb"/>ὁ σφυγμὸς ἔσται, καὶ μᾶλλόν γε σκληρότερος ἐπὶ τοῖς
							<br class="lb"/>νευρώδεσι μορίοις, ὅτι καὶ τείνεται ταῦτα τῶν ἄλλων μᾶλλον ﻿
<a class="pb" href="#pb166" id="pb166">[p. 166]</a>
 ἐν ταῖς
							φλεγμοναῖς, <span class="milestone">223</span>ὡς ἂν ἤδη φύσει τεταμένα, καὶ
							<br class="lb"/>συντείνειν ἑαυτοῖς τὰ συνεχῆ μᾶλλον πέφυκεν, ὡς ἂν ἰσχυρότερα. <br class="lb"/>ἡ δὲ τῆς
							θερμασίας πλεονεξία ταχὺν ἐνεδείκνυτο καὶ <br class="lb"/>μείζονα κατὰ τὸν ἑαυτῆς λόγον
							ἐργαζομένη τὸν σφυγμόν. <br class="lb"/>ἐπειδὰν δὲ ἐλλείπῃ τι τῇ χρείᾳ, τηνικαῦτα ἤδη καὶ πυκνόν.
							<br class="lb"/>εὐλόγως οὖν σκληρότερος ἅπασι τοῖς ἐπὶ φλεγμονῇ πυρέττουσιν <br class="lb"/>ὁ σφυγμὸς
							γίνεται καὶ προσέτι γε διὰ τὴν δυσκρασίαν <br class="lb"/>τὴν ἐν ταῖς ἀρτηρίαις ἀνώμαλος κατὰ
							μίαν προσβολήν· καὶ <br class="lb"/>δῆλον ὡς ἀμφοῖν συνελθόντων τὸ εἰρημένον ὑπό τινων εἶδος
							<br class="lb"/>ἔσται τῷ σφυγμῷ, τὸ οἷον ἐμπρῖον τὴν ἁφήν. οὕτω γὰρ <br class="lb"/>ἀνάγκη φαντασιοῦσθαι τὸν
							ἁπτόμενον ὀργάνου σκληροῦ, τὴν <br class="lb"/>προσβολὴν ἀνώμαλον ἔχοντος. ἔστι δ’, ὡς εἴρηται,
							θάττων ἐπιφανῶς, <br class="lb"/>καὶ εἰ μὴ ἀντιβαίνοι γε ἡ σκληρότης, καὶ μείζων σαφῶς. <br class="lb"/>εἰ
							δ’ ἀντιβαίνοι κατά τι, τοσούτῳ προσλήψεται κλονώδους κινήσεως <br class="lb"/>ὅσῳ ἀφῃρέθη τοῦ
							μεγέθους. ὅτι δ’ ἐν τούτῳ καὶ πυκνότερον <br class="lb"/>ἔσται τοσοῦτον ὅσον οὐχ ἱκανῶς ἐπλήρωσε
							τὴν χρείαν ἡ <br class="lb"/>διαστολὴ, καὶ τοῦτο τῷ μεμνημένῳ τῶν ἐν τοῖς ἔμπροσθεν
							<br class="lb"/>ἀποδεδειγμένων πρόδηλον· ὥσπέρ γε καὶ ὅτι τοῖς ἴσοις μεγέθεσι 
<a class="pb" href="#pb167" id="pb167">[p. 167]</a>
 τῶν
							φλεγμονῶν οὐκ ἴση τῶν σφυγμῶν ἀλλοίωσις ἕπεται, ἀλλ’ <br class="lb"/>ἐν μὲν τοῖς φλεβώδεσιν
							μέρεσιν αἱ φλεγμοναὶ μείζους ἐργάζονται <br class="lb"/>σφυγμοὺς, ἐν δὲ τοῖς νευρώδεσιν ἐλάττους,
							ὥσπερ καὶ σκληροτέρους <br class="lb"/>τε καὶ μᾶλλον ἐμπρίοντας. οὐδὲ γὰρ τούτων ἀσαφὲς
							<br class="lb"/>οὐδὲν, εἰ μνημονεύοιμεν ὅτι μειζόνως τείνεσθαι τὰς ἀρτηρίας <br class="lb"/>ἀναγκαῖον ὑπὸ
							τῶν νευρωδῶν μορίων φλεγμαινόντων. <br class="lb"/>τὰ δ’ ἀρτηριώδη μέρη δῆλον ὡς καὶ ταῦτα τό τε
							πλῆθος <br class="lb"/>τῆς ἐν ταῖς ἀρτηρίαις θερμασίας, ὡς ἂν θερμοτέραις οὔσαις, <br class="lb"/>ἐπὶ μᾶλλον
							παραυξήσει, καὶ διὰ τοῦτο μεγίστους ἀναγκάζει <br class="lb"/>γίνεσθαι τοὺς σφυγμούς. καὶ εἴ τις
							ἀνωμαλία συνίσταιτο <br class="lb"/>καθ’ ὁντιναοῦν λόγον, ἐπιφανέστερον αὐτὴν ἀποδείξει. δύο
							<br class="lb"/>γὰρ, εἴ τι μεμνήμεθα, τὰς πρώτας αἰτίας ἐδείκνυμεν ἀνωμαλίας <br class="lb"/>σφυγμῶν,
							ἀῤῥωστίαν τε τῆς κινούσης δυνάμεως τὰς ἀρτηρίας, <br class="lb"/>διὰ πλῆθος βαρῦνον, καὶ προσέτι
							τῶν ὀργάνων αὐτῶν <br class="lb"/>τὰς διαθέσεις, ἐμφράξεις δή τινας καὶ σφηνώσεις καὶ τάσεις
							<br class="lb"/>καὶ θλίψεις. οὐδὲν οὖν θαυμαστὸν ἀνωμάλους ἐπὶ τοῖς ἀρτηριώδεσι <br class="lb"/>μορίοις
							φλεγμαίνουσι τοὺς σφυγμοὺς ἀποτελεῖσθαι, <br class="lb"/>τῆς τε δυνάμεως τῆς ἐργαζομένης αὐτοὺς
							ῥᾷον ἐν τοῖς τοιούτοις <br class="lb"/>καμνούσης, αὐτῶν τε τῶν ὀργάνων κακῶς διακειμένων. τὰ δ’
								
<a class="pb" href="#pb168" id="pb168">[p. 168]</a>
 ἄλλα τὰ εἰρημένα διὰ τοῦ τοῖς εἰσαγομένοις γεγραμμένου βιβλίου
							<br class="lb"/>ταῖς ἐπὶ φλεγμονῇ τροπαῖς τῶν σφυγμῶν ὑπάρχειν <br class="lb"/>οὐδεμιᾶς ἐξηγήσεως δεῖσθαι
							νομίζω. μεταβαίνειν οὖν ἤδη καιρὸς <br class="lb"/>ἐπί τινα τῶν ἑξῆς ῥήσεων. </p>
                  </section>
                  <section id="body-1-4-8" class="div textpart chapter level4">
                    <p class="p autofirst">Τῶν μὲν πλευριτικῶν ταχὺς καὶ πυκνὸς καὶ <br class="lb"/>οὐ λίαν μέγας. δόξειε δ’ ἂν καὶ
							σφοδρός. ὁ δ’ ἐστὶν οὐκ <br class="lb"/>ἀμυδρὸς μὲν, οὐ μὴν ἤδη καὶ σφοδρὸς, ὅσον ἐπὶ τῷ πάθει.
							<br class="lb"/>τοῦτο γὰρ ἐπὶ πάντων μεμνῆσθαι χρὴ, τὸ δεῖν ἐφ’ ἑκάστου <br class="lb"/>τῶν πραγμάτων, ὅσον
							ἐπ’ ἐκείνῳ, τὴν τροπὴν ἐξετάζειν, διορίζοντα <br class="lb"/>τὸ διά τι ἄλλο καὶ μὴ δι’ ἐκεῖνο
							συμβεβηκός. ὁ τοίνυν <br class="lb"/>τῶν πλευριτικῶν σφυγμὸς νευρωδεστέραν πως καὶ σκληροτέραν
							<br class="lb"/>ἐργαζόμενος τὴν ἀρτηρίαν, ὡς ἂν εἰς σφοδρότητα <br class="lb"/>τρέπων, ἀπατᾷ τοὺς
							ἀγυμνάστους, οὐ δυναμένους διακρῖναι <br class="lb"/>σκληρὰν πληγὴν σφοδρᾶς. οὕτω δὲ καὶ ἄλλας
							διαφορὰς <br class="lb"/>σφυγμῶν ἀδυνατοῦντες διακρίνειν οἱ πολλοὶ τάχ’ ἂν ἴσως <br class="lb"/>μέμψαιντο
							τοῖς ἐνταῦθα γεγραμμένοις, ἐξ ὧν αὐτοὶ συνιᾶσι <br class="lb"/>τῶν ὀρθῶς λεγόντων
							καταγινώσκοντες. ἀλλ’ οὐ χρὴ μηκύνειν <br class="lb"/>ἐν τῷ νῦν λόγῳ περὶ αὐτῶν. γέγραπται γὰρ
							ἡμῖν ἰδίᾳ περὶ 
<a class="pb" href="#pb169" id="pb169">[p. 169]</a>
 τῆς τῶν σφυγμῶν διαγνώσεως. ἀσκεῖν οὖν παρακελεύομαι τόν
							<br class="lb"/>τε λογισμὸν ἅμα καὶ τὴν ἁφὴν, ὡς ἐπ’ αὐτῶν τῶν ἔργων <br class="lb"/>γνωρίζειν δύνασθαι τὴν
							ἁφὴν <span class="milestone">224</span>τοὺς σφυγμοὺς, οὐ <br class="lb"/>λόγῳ διακρίνειν μόνον.
							ἀρχὴ δὲ τῆς ἐπὶ τῶν ἔργων τριβῆς <br class="lb"/>ἡ διὰ τῶν λόγων διδασκαλία. καὶ γάρ τοι καὶ τῆς
							πυκνότητος <br class="lb"/>τὸ ποσὸν οὐχ οἷόν τε ἑρμηνεῦσαι, καί τοι μεγάλην ἔχει <br class="lb"/>διαφορὰν ἡ
							ὑπερβαίνουσα τὸ εἰθισμένον μέτρον πλευρίτιδος, <br class="lb"/>ἢ ἐλλείπουσα. τὰς γὰρ ὑπερβολὰς
							εἰς περιπνευμονίαν μεθισταμένης <br class="lb"/>ἢ συγκοπὴν ἀπειλούσης ἀνάγκη γίνεσθαι, τὰς δ’
							<br class="lb"/>ἐνδείας εἰς καταφορὰν ἢ νεύρων τελευτᾷν βλάβην. οὕτω <br class="lb"/>δὲ καὶ τὸ τῆς ἀνωμαλίας
							εἶδος τὸ ἐμπρηστικὸν, ἴδιον οὐχ <br class="lb"/>ἥκιστα πλευρίτιδος ὑπάρχον, ἀνιέμενον μὲν μαλακῆς
							καὶ οὐχ <br class="lb"/>ἥκιστα πεφθησομένης, ἐπιτεινόμενον δὲ χαλεπῆς καὶ δυσπέπτου <br class="lb"/>γνώρισμα
							πλευρίτιδος. αἱ τοιαῦται σὺν ἀσθενεῖ τῇ δυνάμει <br class="lb"/>ὀξέως κινδυνώδεις, σὺν ἰσχυρᾷ δὲ
							ἢ χρονίως ἐπέφθησαν, <br class="lb"/>ἢ εἰς ἐμπύημα μετέπεσον, ἢ φθινώδης αὐτὰς μαρασμὸς
							διεδέξατο. <br class="lb"/>τῆς μὲν οὖν πεπτομένης ὁ σφυγμὸς πᾶσαν ἀποτίθεται 
<a class="pb" href="#pb170" id="pb170">[p. 170]</a>
 κατὰ
							βραχὺ τὴν παρὰ φύσιν τροπὴν, τῆς δ’ εἰς ἐμπύημα <br class="lb"/>μεταβαλλούσης οἱ τῶν ἐμπυημάτων
							ἴδιοι γίνονται, κατὰ <br class="lb"/>ταῦτα δὲ καὶ τοῖς φθινωδῶς μαρανθησομένοις οἱ τῶν
							<br class="lb"/>μαρασμῶν.</p>
                    <p class="p">Αὕτη μὲν ἐκ τῆς εἰσαγωγῆς ἡ ῥῆσις, αὐτὰ τὰ φαινόμενα <br class="lb"/>συμπίπτειν τοῖς
							πλευριτικοῖς ἐκδιδάσκουσα, οὐ μὴν τὰς <br class="lb"/>αἰτίας ἔτι ἐκδιηγουμένη. νῦν οὖν
							λεγέσθωσαν. ἡ πλευρῖτις <br class="lb"/>τοῦ ὑπεζωκότος τὰς πλευρὰς ὑμένος ἐστὶ φλεγμονὴ, καὶ διὰ
							<br class="lb"/>τοῦτο πυρέττουσι μὲν ὀξέως, ὡς ἂν πλησίον κειμένης τῆς <br class="lb"/>καρδίας· ὅτι δ’ οὕτω
							πυρέττουσι, ταχὺς αὐτοῖς ὁ σφυγμός· <br class="lb"/>ὅτι δὲ καὶ νευρῶδες τὸ πεπονθὸς μόριον,
							ἐπιφανῶς σκληρός· <br class="lb"/>ἐπεὶ δὲ τοῦτο, διὰ τοῦτο καὶ μικρότερος ἢ κατὰ τὴν ἀξίαν
							<br class="lb"/>τοῦ πυρετοῦ. δεόντως οὖν καὶ πυκνὸς ἀποτελεῖται, τῆς μὲν <br class="lb"/>θερμασίας δεομένης
							μεγέθους σφυγμῶν, τῆς σκληρότητος δ’ <br class="lb"/>οὐχ ὑπα<span class="milestone">112</span>κουούσης. ἐδείχθη δ’ ἐν τοῖς ἔμπροσθεν ὅσον <br class="lb"/>ἂν ἐλλίπῃ τῇ χρείᾳ τὸ μέγεθος τοῦ
							σφυγμοῦ, τοῦτ’ ἐκ τῆς <br class="lb"/>πυκνότητος ἀναπληρούμενον. ἄνισος δ’ ἐπ’ αὐτῶν ἡ πυκνότης,
							<br class="lb"/>ὅτι καὶ τῶν ἐργαζομένων τὴν φλεγμονὴν χυμῶν οὐχ ἓν <br class="lb"/>εἶδος. εἰ μὲν οὖν
							χολωδέστεροι τύχοιεν ὄντες, ὅ τε πυρετὸς ﻿
<a class="pb" href="#pb171" id="pb171">[p. 171]</a>
 ὀξύτερος ἂν γένοιτο καί τις
							ἀκολουθήσει βλάβη τῆς δυνάμεως· <br class="lb"/>εἰ δὲ φλεγματωδέστεροι, πρᾳότερος μὲν ὁ πυρετὸς,
							ἑτοιμότερος <br class="lb"/>δ’ εἰς καταφοράν. ἀεὶ μὲν γὰρ ἐπὶ πλευρίτισι καὶ περιπνευμονίαις
							<br class="lb"/>ἡ κεφαλὴ κακοῦται, τῶν ἐν ταῖς φλεγμοναῖς σηπομένων <br class="lb"/>χυμῶν ἐκδεχομένη τὴν
							λιγνύν. ἀλλ’ ὅταν μὲν ὁ σηπόμενος <br class="lb"/>χυμὸς ᾖ χολώδης, ἀτμίζων δριμὺ, καθάπερ αἰθάλην
							<br class="lb"/>τινὰ, δάκνει τοῦτο καὶ διαβιβρώσκει καὶ ἐρεθίζει τὰ κατὰ <br class="lb"/>τὸν ἐγκέφαλον, καὶ
							οὕτως εἰς παραφροσύνην ἄγει. φλεγματώδης <br class="lb"/>δ’ ὑπάρχων, οὐ καπνῷ δριμεῖ παραπλήσιος,
							ἀλλ’ ἀχλύϊ <br class="lb"/>τινὶ παχείᾳ καὶ θολερᾷ, καθάπερ τι νέφος ἐπὶ τὴν κεφαλὴν
							<br class="lb"/>ἀναπέμπων ὑγραίνει τε τοῦτο καὶ βαρύνει τὸν ἐγκέφαλον, <br class="lb"/>ἀναγκάζει τε
							καταφέρεσθαι, καὶ καρώδη γίνεσθαι τὸν ἄνθρωπον. <br class="lb"/>εὐλόγως οὖν ἡ μὲν εἰς πλείονα
							πυκνότητα τροπὴ τῶν <br class="lb"/>σφυγμῶν ἢ περιπνευμονίαν, ἢ συγκοπὴν ἐπιφέρει· περιπνευμονίαν
							<br class="lb"/>μὲν ἐπιλαμβανούσης ἀεὶ καὶ βλαπτούσης τὰ συνεχῆ <br class="lb"/>τῆς ἐν τῇ πλευρᾷ φλεγμονῆς,
							ὡς ἂν ὑπὸ θερμοῦ καὶ ζέοντος <br class="lb"/>καὶ ῥᾳδίως κινουμένου χυμοῦ γεγενημένης· συγκοπὴν δ’
							αὖ <br class="lb"/>κακώσει τῆς δυνάμεως ἤτοι διὰ νεύρων βλάβην, ἢ καταφορὰν, <br class="lb"/>ὅταν ἐκ τῶν
							φλεγματωδῶν χυμῶν ἀτμιζόντων ὁ ἐγκέφαλος 
<a class="pb" href="#pb172" id="pb172">[p. 172]</a>
 πληρωθῇ. καὶ γὰρ αὖ καὶ οὗτος
							εἰ μὲν ἀπώσασθαι δυνηθείη <br class="lb"/>τὸ βλάπτον εἰς τὰς ἀποφύσεις, ἡ τῶν νεύρων ἀκολουθεῖ
							<br class="lb"/>κάκωσις· εἰ δ’ ἀδυνατήσειεν, ἡ καταφορά. τοῖς μὲν οὖν <br class="lb"/>τοιούτοις χυμοῖς
							ἀραιότεροι, τοῖς δ’ ἐναντίοις τοῖς χολώδεσι <br class="lb"/>πυκνότεροι τοῦ συνήθους μέτρου τῆς
							πλευρίτιδος οἱ σφυγμοὶ <br class="lb"/>συμπίπτουσιν. τὸ δὲ δὴ μέσον ἀμφοῖν ἐστιν ἀραιότητός τε
							<br class="lb"/>καὶ πυκνότητος ἐν πλευρίτιδι μέτρον, ὅταν αἱματικὸς ὁ τὸ <br class="lb"/>πάθος ἐργαζόμενος
							ὑπάρχῃ χυμός. οὕτω δὲ καὶ τὸ τῆς σκληρότητος <br class="lb"/>ὑπάρχον μέσον <span class="milestone">225</span>ἐπί γε τῷ τοιούτω χυμῷ καὶ <br class="lb"/>τῇ μέσῃ κατὰ τὸ μέγεθος
							γίνεται φλεγμονῇ. ἐπιτείνεται δ’ <br class="lb"/>ἤτοι διὰ μέγεθος ὑπερβάλλον φλεγμονῆς, ἢ
							χολώδεις χυμοὺς, <br class="lb"/>ὥσπερ γε καὶ καθαιρεῖται διὰ τἀναντία. δῆλον δὲ ὡς καὶ τοῖς
							<br class="lb"/>σκληροῖς σφυγμοῖς ἐναργέστερον ἀκολουθήσει τὸ ἐμπρηστικὸν <br class="lb"/>εἶδος τῆς
							προσβολῆς. </p>
                  </section>
                  <section id="body-1-4-9" class="div textpart chapter level4">
                    <p class="p autofirst">Ἔστι δὲ τῶν ἐμπύων ὁ σφυγμὸς ἄρτι <br class="lb"/>μὲν ἀρχομένων οἷος ὁ τῆς ἀκμαζούσης φλεγμονῆς·
							αὕτη γὰρ <br class="lb"/>καὶ αὐτῶν τῶν ἐμπυημάτων ἐστὶν ἀρχή· ἔσθ’ ὅτε δὲ καὶ <br class="lb"/>ἀνώμαλος καὶ
							ἄτακτος, ἑκτικὸς δὲ πᾶσιν. ἤδη δὲ τοῦ πύου <br class="lb"/>παρακειμένου τἄλλα μὲν παραπλήσος,
							ἀλλ’ ὁμαλώτερος, 
<a class="pb" href="#pb173" id="pb173">[p. 173]</a>
 ἐν δὲ ταῖς ῥήξεσιν ἀμυδρότερος, πλατύτερος, βραδύτερος,
							<br class="lb"/>ἀραιότερος.</p>
                    <p class="p">Τοὺς ἐν τῇ μεταξὺ θώρακός τε καὶ πνεύμονος εὐρυχωρίᾳ <br class="lb"/>πλῆθός τι πύου περιεχόμενον
							ἔχοντας ἔνιοι μὲν ἐμπύους, <br class="lb"/>οἱ δ’ ἐμπυϊκοὺς ὀνομάζουσι. γίνονται δὲ οὗτοι διὰ
							μέγεθος <br class="lb"/>τῆς ἐν ταῖς πλευραῖς φλεγμονῆς εἰς πῦον μεταβαλλούσης. ἔστι <br class="lb"/>δ’ ὅτε
							καὶ περιπνευμονίαις ἀκολουθοῦσι. ἤδη δὲ καὶ πάντας <br class="lb"/>οἷς σπλάγχνον τι φλεγμῆναν
							ἐξεπύησεν, ἐμπύους ὀνομάζουσιν. <br class="lb"/>ὁ τοίνυν προγεγραμμένος περὶ τῶν ἐμπύων λόγος ἐκ
							τῆς εἰσαγωγῆς <br class="lb"/>μάλιστα μὲν ἐπὶ τῶν πρώτων εἰρημένων, ἤδη δὲ <br class="lb"/>κᾀπὶ τῶν ἄλλων
							ἁπάντων ἀληθής. εἰς πῦον γάρτοι μεταβαλλούσης <br class="lb"/>τῆς φλεγμονῆς ἀναγκαῖον ἀνωμαλίαν
							γέ τινα καὶ <br class="lb"/>ἀταξίαν ἐν τοῖς σφυγμοῖς γενέσθαι, διά τε τὴν τῶν ὀργάνων
							<br class="lb"/>κάκωσιν καὶ τὴν τῆς δυνάμεως ἀσθένειαν. ἐξ ἐπιμέτρου δὲ <br class="lb"/>προσέρχεται ἡ οἷον
							διαμάχη τῆς φύσεως πρὸς τὸ σύμπτωμα. <br class="lb"/>τὸ γὰρ ἐκ τῆς σήψεως ὑγρὸν, ὡς ἂν ἄλλοτ’
							ἀλλαχόσε μεταῤῥέον <br class="lb"/>ἀτάκτως, ἅμα μὲν ἐμποδὼν ἵσταται ταῖς διεξόδοις τοῦ
							<br class="lb"/>πνεύματος, ἅμα δ’ ἐπεγείρει τὴν φύσιν ἀπώσασθαι τὰ λυποῦντα, 
<a class="pb" href="#pb174" id="pb174">[p. 174]</a>
 κᾀν
							τούτῳ μεγάλοι τε καὶ ὑψηλοὶ καὶ ταχεῖς οἱ <br class="lb"/>σφυγμοὶ γίνονται. μικρὸν ὕστερον δὲ
							ἤτοι καμνούσης ἐν τῇ <br class="lb"/>διαμάχῃ τῆς δυνάμεως ἢ κατά τι μόριον ἐμφράξεως ἰσχυροτέρας
							<br class="lb"/>γινομένης, εἰς τἀναντία μεταπίπτουσι, μέχρις ἂν ἡ ζωτικὴ <br class="lb"/>δύναμις ἑαυτὴν
							ἐπεγείρουσα πρὸς τὸ διωθεῖσθαι τράπηται τὰ <br class="lb"/>λυποῦντα, κᾀν τούτῳ πάλιν ὑψηλότεροι
							καὶ σφοδρότεροι <br class="lb"/>τῶν ἔμπροσθεν οἱ σφυγμοὶ ἀποτελοῦνται. συνεχοῦς οὖν τῆς
							<br class="lb"/>τοιαύτης μεταβολῆς γινομένης, ἀνωμαλία τέ τις ἐξ ἀνάγκης <br class="lb"/>ἐν αὐτοῖς
							συνίσταται καὶ ἀταξία, καὶ ταῦτα παραμένει διηνεκῶς, <br class="lb"/>ἄχρις ἂν ἡ ῥῆξις γένηται.
							διὰ τοῦτο καὶ ἑκτικὸς αὐτῶν <br class="lb"/>ὁ σφυγμὸς εἴρηται. δηλωτικὸν γάρ ἐστι τοῦτο τὸ ὄνομα
							παρὰ <br class="lb"/>τοῖς νεωτέροις ἰατροῖς τοῦ διὰ παντὸς μένειν αὐτὸν ὅμοιον, <br class="lb"/>καὶ μὴ κατὰ
							περιόδους οἷον καταβολάς γέ τινας ποιεῖσθαι, <br class="lb"/>καὶ αὖθις διαλείμματα, καθάπερ ἐν
							τοῖς ἄλλοις πυρετοῖς. <br class="lb"/>παραμένει γὰρ ὁ προειρημένος σάλος ἐν τῇ κινήσει τῶν
							ἀρτηριῶν, <br class="lb"/>ἄχρις ἂν ἡ ῥῆξις γένηται. ῥαγέντος μέντοι τοῦ διαπυΐσκοντος
							<br class="lb"/>μορίου, δῆλος ὡς τἀναντία πάντα γενήσεται. <br class="lb"/>καὶ χρὴ μεμνῆσθαι τῶν ἐν τῷ
							δευτέρῳ λόγῳ περί τε πλατέος <br class="lb"/>εἰρημένων καὶ ὑψηλοῦ σφυγμοῦ, καὶ μὴ περὶ πάντων
							ἐθέλειν 
<a class="pb" href="#pb175" id="pb175">[p. 175]</a>
 ἀκούειν πολλάκις. ἐπὶ γάρ τοι ταῖς ῥήξεσι τῶν ἐμπυημάτων <br class="lb"/>ἣ
							τε τάσις ἤδη τῶν ἀγγείων παύεται καὶ ἡ δύναμις ἐν τῇ διαμάχῃ <br class="lb"/>κέκμηκε, καὶ ἰσχνὸς
							ὁ ἄνθρωπος ἐξ ἀνάγκης γέγονεν. ὧν <br class="lb"/>συνελθόντων ὁ πλατὺς ἐγένετο σφυγμός. αὔξει δ’
							αὐτοῦ <br class="lb"/>μάλιστα τὴν ὡς πρὸς τὴν αἴσθησιν φαντασίαν ἡ πρὶν ῥαγῆναι <br class="lb"/>τῶν ἀρτηριῶν
							εἰς ὕψος ἄνοδος. ἐκείνης γὰρ ἔτι μεμνημένοι, <br class="lb"/>καὶ παραμετροῦντες αὐτῇ τὰ νῦν
							φαινόμενα, πλατὺν <br class="lb"/>ἱκανῶς ἀποτελεῖσθαι τὸν σφυγμὸν ὑπολαμβάνομεν. </p>
                  </section>
                  <section id="body-1-4-10" class="div textpart chapter level4">
                    <p class="p autofirst"><span class="milestone">226</span>Ἑξῆς ἐστιν ὁ περὶ τῶν μαραινομένων λόγος, <br class="lb"/>ἐφ’
							οὗ καὶ αὐτοῦ προγράψαντες ὅσα πρὸς τὴν τῆς αἰτίας <br class="lb"/>εὕρεσίν ἐστι χρήσιμα, μετὰ
							ταῦθ’ ὑπογράψομεν τὴν ἐκ τῆς εἰσαγωγῆς <br class="lb"/>ῥῆσιν. ὠνόμασται δὲ τὸ πάθος ἀπὸ τῶν
							φλογῶν τῶν <br class="lb"/>μαραινομένων. ἐνδείᾳ δ’ αὗται τροφῆς ἀποσβέννυνται. ὅταν <br class="lb"/>οὖν κατὰ
							τὸν αὐτὸν λόγον ἡ σύμφυτος τοῖς ζώοις θερμασία <br class="lb"/>μαραίνηται, τοὺς σφυγμοὺς
							ἀναγκαῖον ἀμυδροὺς ὑπάρχειν, <br class="lb"/>ὡς ἂν ἐξ ἀνάγκης ἀῤῥώστου τοῖς οὕτως ἔχουσι τῆς
							δυνάμεως <br class="lb"/>ἀποτελουμένης. διὰ δὲ ταὐτὸ τοῦτο καὶ μικροὶ γίνονται. <br class="lb"/>καὶ μὴν καὶ
							τάχος ἔχειν τι φαίνονται, τῷ καὶ τοῦτ’ ἀχώριστον <br class="lb"/>εἶναι τῶν πυρεττόντων. ἐπεὶ καὶ
							πυρέττουσι μὲν, ἄῤῥωστοι ﻿
<a class="pb" href="#pb176" id="pb176">[p. 176]</a>
 δ’ εἰσὶ τὴν δύναμιν καὶ διὰ τοῦτο καὶ τὸν
							σφυγμὸν ἔχουσι <br class="lb"/>μικρὸν, ἀναγκαῖον αὐτοῖς ἐστι καὶ πυκνὸν ἔχειν. ἐδείχθη <br class="lb"/>γὰρ
							καὶ τοῦτ’ ἐν τοῖς ἔμπροσθεν λόγοις. ἀῤῥωστίᾳ δὲ δυνάμεως <br class="lb"/>ἐδείκνυτο καὶ ὁ
							περινενευκὼς ἕπεσθαι σφυγμὸς, μύουρος <br class="lb"/>ὢν καθ’ ἑκάτερα τὰ μέρη. δῆλον δ’ ὡς καὶ
							διὰ παντὸς <br class="lb"/>ὅμοιον ἑαυτῷ τὸν σφυγμὸν ἔχουσιν οἱ τοιοῦτοι, τῆς διαθέσεως <br class="lb"/>οὐκ
							ἐκ τῶν ὑγρῶν, ἢ τοῦ πνεύματος ὁρμωμένης, ἀλλ’ <br class="lb"/>ἐν αὐτοῖς τοῖς στερεοῖς ὑπαρχούσης.
							ὅλη γὰρ ἐπὶ τούτων ἡ <br class="lb"/>ἕξις τοῦ σώματος οἷον ἄνθραξ τις γέγονε. καὶ διὰ τοῦτο
							<br class="lb"/>ἑκτικοὺς οἱ νεώτεροι τῶν ἰατρῶν ὀνομάζουσι τοὺς τοιούτους <br class="lb"/>σφυγμούς. ἐφ’ ὧν
							δ’ ἤδη τελείως ἀποσβέννυται τὸ θερμὸν, <br class="lb"/>ἐπὶ γερόντων δὲ μάλιστα τοῦτο συμπίπτει,
							καὶ ἀραιότερος ὁ <br class="lb"/>σφυγμὸς γίνεται. καλεῖ δὲ τὸν τοιοῦτον μαρασμὸν ὁ Φίλιππος
							<br class="lb"/>ἐκ νόσου γῆρας, καὶ συμπίπτει μάλιστα μὲν τοῖς παρηβῶσιν, <br class="lb"/>ἐνίοτε καὶ τοῖς
							ἔτι ἀκμάζουσι. καὶ καλῶς ὑπὲρ αὐτῶν γέγραπται <br class="lb"/>τῷ Φιλίππῳ ὅτι τούτων ἡ διάθεσις οὐ
							τοῖς ἀκριβῶς <br class="lb"/>διαπύροις <span class="milestone">113</span>ἄνθραξιν ἔοικεν, ἀλλὰ
							τοῖς οὕτω σβεννυμένοις <br class="lb"/>ὡς εἰς τέφραν ἤδη μεταβάλλειν. ἀρκεῖ ταῦτα τῷ γε νοῦν 
<a class="pb" href="#pb177" id="pb177">[p. 177]</a>
 ἔχοντι πρὸς τῷ παρακολουθῆσαι τοῖς ἑξῆς. ὑπογράψομεν οὖν <br class="lb"/>ἤδη τὴν ἐκ
							τῆς εἰσαγωγῆς λέξιν.</p>
                    <p class="p">Ὁ δὲ τῶν μαραινομένων οὐ καθ’ ἓν εἶδος σφυγμὸς τρέπεται. <br class="lb"/>χρὴ γοῦν καθόσον
							ἐνδέχεται διαφοραῖς εὐδήλοις διορίσασθαι <br class="lb"/>περὶ αὐτῶν. οἱ μὲν δὴ ταῖς μὴ λυθείσαις
							φλεγμοναῖς <br class="lb"/>κατὰ βραχὺ συναπομαρανθέντες ἀμυδροὺς καὶ θάττονας <br class="lb"/>καὶ πυκνοὺς
							ἄγαν καὶ μυούρους κατὰ μέγεθος ἐν μιᾷ πληγῇ <br class="lb"/>τοὺς σφυγμοὺς ἴσχουσιν, οὓς Ἀρχιγένης
							ἐπινενευκότας τε καὶ <br class="lb"/>περινενευκότας καλεῖ, σαφῶς δηλοῦν βουλόμενος τὸ κατὰ
							<br class="lb"/>τὴν διαστολὴν βραχὺ μετὰ τῆς τῶν ἑκατέρωθεν περάτων οἷον <br class="lb"/>ἐπινεύσεως. οὐ γὰρ
							ὡς ἀποκεκομμένων ἀθρόως, ἀλλ’ ὡς <br class="lb"/>ἐπικεκαμμένων τῶν ἑκατέρωθεν μερῶν εἰς βραχὺ
							συνέσταλται, <br class="lb"/>μύουρος ὢν τῷ μεγέθει καὶ καθ’ ἑκάτερα τὰ μέρη. τοῦτο <br class="lb"/>μὲν οὖν
							οὐ τούτοις μόνοις, ἀλλὰ καὶ τοῖς πλείστοις τῶν <br class="lb"/>ὁπωσοῦν μαραινομένων ὑπάρχει, τοῖς
							μὲν διὰ φλεγμονὰς πᾶσιν, <br class="lb"/>ἤδη δὲ καὶ τῶν ἄλλων πολλοῖς, εἰ μή τι ἄρα κᾀκεῖνοι
							<br class="lb"/>διά τινας φλεγμονὰς λανθανούσας μαραίνονται. καὶ εἴη ἂν <br class="lb"/>οὗτος τῶν ἐπὶ
							φλεγμοναῖς μαραινομένων ἴδιος, οὐδενὶ τῶν 
<a class="pb" href="#pb178" id="pb178">[p. 178]</a>
 ἄλλως μαρανθέντων ὑπάρχων.
							ἑκτικὸς δὲ πᾶσι τοῖς μαραινομένοις <br class="lb"/>ὁ σφυγμός ἐστι καὶ τοῦτ’ αὐτοῖς κοινότατον. ἐν
							δευτέρῳ <br class="lb"/>δ’ ἡ κατὰ τὸ μέγεθος τῆς διαστολῆς ἀνωμαλία μυουρίζουσα. <br class="lb"/>καὶ γὰρ καὶ
							τοῦτο τοῖς πλείστοις ὑπάρχει. τρίτον δὲ <br class="lb"/>τὸ τῆς πυκνότητος. ὑπάρχει γὰρ καὶ τοῦτο
							πᾶσι μὲν τοῖς ἐπὶ <br class="lb"/>φλεγμοναῖς μαρανθεῖσιν ἀχώριστον, ἅπασί τε τοῖς ἐπὶ καρδιακαῖς,
							<br class="lb"/>ἢ στομαχικαῖς συγκοπαῖς ὀξέως κινδυνεύσασιν, εἶτα <br class="lb"/>ὑπὸ οἴνου πόσεως
							διαφυγοῦσι μὲν τὴν ὀξύτητα, μαρανθεῖσι <br class="lb"/>δὲ τῷ χρόνῳ, <span class="milestone">227</span>εἰ μή τι ἄρα καὶ τούτους φήσειέ τις ἐπὶ <br class="lb"/>μικραῖς φλεγμοναῖς ἀδήλοις
							ἡμῖν ἀπόλλυσθαι. καὶ γάρ τινες <br class="lb"/>αὐτῶν τὸν ἐπινενευκότα σφυγμὸν ἔχουσιν, εἰ μή τι
							ἄρα πάλιν <br class="lb"/>τούτους μὲν ἐπὶ φλεγμονῇ, τοὺς δ’ ἄλλους χωρὶς φλεγμονῆς
							<br class="lb"/>μαραίνεσθαί φασι. τοῦτο μὲν δὴ ἄπορον. ἔχουσι δ’ <br class="lb"/>οὖν οὗτοι σφυγμὸν ἑκτικὸν,
							ἀμυδρὸν, πυκνὸν ἄγαν, καί τινες <br class="lb"/>αὐτὸν ἐπινενευκότα καλοῦσι. δευτέρα μὲν αὕτη
							διαφορὰ <br class="lb"/>σφυγμῶν τοῖς μαραινομένοις. ἄλλη δὲ τρίτη τὸν ἀραιὸν <br class="lb"/>ἰσχόντων, ἀλλὰ
							καὶ τούτοις πάντως ὅ τε προηγησάμενος πυρετὸς 
<a class="pb" href="#pb179" id="pb179">[p. 179]</a>
 ἐπύκνωσεν αὐτοὺς, τῆς τε
							δυνάμεως ἡ ἐσχάτη λύσις ἱκανῶς <br class="lb"/>πυκνοῖ. τοὐν μέσῳ δὲ πάντων πυρετῶν ἀποψυχθέντων,
							<br class="lb"/>μηδέπω δὲ ἀπολλυμένων αὐτῶν, τὴν εἰς ἀραιότητα τροπὴν <br class="lb"/>εἰργάσατο. τοῦτο τὸ
							εἶδος τοῦ μαρασμοῦ πρεσβυτικῆς ἡλικίας <br class="lb"/>ἴδιον, ἡνίκ’ ἂν μάλιστα τῶν κατὰ πνεύμονα
							καὶ θώρακα <br class="lb"/>πεπονθός τι τύχοι. οὗτοι τὴν πυρεκτικὴν σκληρότητα τοῦ <br class="lb"/>σφυγμοῦ
							φυλάττουσι, κᾂν ἀραιὸς ᾖ. παντελῶς δ’ ὀλίγοις τῶν <br class="lb"/>μαραινομένων εἰς ἄλλην
							ἀνωμαλίαν ὁ σφυγμὸς τρέπεται, <br class="lb"/>πλὴν τῆς εἰρημένης κατὰ τὸ μέγεθος. </p>
                  </section>
                  <section id="body-1-4-11" class="div textpart chapter level4">
                    <p class="p autofirst">Ὁ δὲ τῶν φθισικῶν ὀνομαζομένων σφυγμὸς <br class="lb"/>μικρὸς καὶ ἀμυδρός ἐστι καὶ μαλακὸς, καὶ
							ταχὺς συμμέτρως <br class="lb"/>καὶ ἑκτικός.</p>
                    <p class="p">Ἑξῆς περὶ τῶν φθισικῶν ὀνομαζομένων ὁ λόγος ἐστί. <br class="lb"/>μικρὸν μὲν καὶ ἀμυδρὸν ἐχόντων
							τὸν σφυγμὸν, ἀῤῥωστίᾳ <br class="lb"/>τῆς δυνάμεως, οὐ μὴν ἱκανῶς γε ταχὺν, ὥσπερ οἱ πολλοὶ
							<br class="lb"/>τῶν πυρεττόντων, ὅτι μηδὲ περικαῆ πυρέττουσι πυρετόν. <br class="lb"/>ἑκτικὸν δὲ καὶ οὗτοι
							τὸν σφυγμὸν ἔχουσιν, ὅτι καὶ <br class="lb"/>τὸν πυρετόν. ἀπὸ γοῦν τοῦ κατειληφότος τὴν ὅλην ἕξιν
							<br class="lb"/>τοῦ σώματος αὐτῶν πυρετοῦ ὁ σφυγμὸς οὗτος ὀνομάζεται. 
<a class="pb" href="#pb180" id="pb180">[p. 180]</a>
 ἑξῆς δὲ
							τούτων ἐν τῷ τοῖς εἰσαγομένοις γεγραμμένῳ βιβλίῳ <br class="lb"/>περὶ τῶν περιπνευμονικῶν ὁ λόγος
							ἐστί. προσγράψαι δὲ κᾀνταῦθα <br class="lb"/>τὴν ῥῆσιν ἄμεινον εἶναί μοι δοκεῖ, τοιαύτην
							<br class="lb"/>ὑπάρχουσαν. </p>
                  </section>
                  <section id="body-1-4-12" class="div textpart chapter level4">
                    <p class="p autofirst">Ὁ δὲ τῶν περιπνευμονικῶν μέγας ἐστὶ καὶ <br class="lb"/>ἀμυδρὸς καὶ μαλακὸς, ὁμοίως τῷ τῶν
							ληθαργικῶν, πλὴν ὅσα <br class="lb"/>πλεονάζει τῇ ἀνωμαλίᾳ, τῇ τε κατὰ μίαν πληγὴν καὶ τῇ
							<br class="lb"/>συστηματικῇ καλουμένῃ· κατὰ μὲν τὴν μίαν πληγὴν οἷον διακεκομμένος <br class="lb"/>τε καὶ
							κυματιζόμενος καὶ δίκροτος ἔσθ’ ὅτε γινόμενος, <br class="lb"/>ἐν δὲ τῇ συστηματικῇ, τάς τε ἄλλας
							διαφορὰς ἔχων <br class="lb"/>καὶ ποτὲ μὲν διαλείπει, ποτὲ δὲ παρεμπίπτει.</p>
                    <p class="p">Ἡ μὲν ῥῆσις αὕτη, τὰ συμπίπτοντα τοῖς περιπνευμονικοῖς <br class="lb"/>ἀκριβῶς ἐκδιδάσκουσα. τὰς
							δ’ αἰτίας αὐτῶν οὐ χαλεπὸν <br class="lb"/>ἐξευρίσκειν τῷ μεμνημένῳ τῶν ἐν τοῖς πρώτοις
							ὑπομνήμασιν <br class="lb"/>ἀποδεδειγμένων. οὐδὲν γὰρ θαυμάσιον οὔτε μέγαν εἶναι τὸν <br class="lb"/>σφυγμὸν
							αὐτῶν οὔτε ἀμυδρὸν οὔτ’ ἀνώμαλον ἐπὶ φλεγμοναῖς <br class="lb"/>τοῦ πνεύμονος, οὕτω μὲν χαύνου
							καὶ μαλακοῦ σπλάγχνου, <br class="lb"/>καὶ μεστοῦ κενῶν χωρίων μυρίων, οὕτω δὲ πλησίον ﻿
<a class="pb" href="#pb181" id="pb181">[p. 181]</a>
 τῆς καρδίας κειμένου. διότι μὲν γὰρ χαῦνον καὶ μαλακὸν καὶ <br class="lb"/>πολύκενον,
							ὑπὸ φλεγματικωτέρου τε καὶ παχυτέρου τὴν σύστασιν <br class="lb"/>αἵματος, εἰς φλεγμονὴν ἄγεται,
							τοῦ λεπτοῦ καὶ χολώδους <br class="lb"/>ὡς τὰ πολλὰ διαῤῥέοντός τε καὶ σφηνωθῆναι μηδαμῶς
							<br class="lb"/>κατὰ τὸ σπλάγχνον δυναμένου. τὸ δὲ τοιοῦτον ῥεῦμα, <br class="lb"/>λέγω δὲ τὸ φλεγμονικὸν,
							διαβρέχει μὲν τὸν χιτῶνα τῶν ἀγγείων, <br class="lb"/>διαλύει δὲ τὸν τόνον τῆς ἐν αὐτοῖς
							δυνάμεως, καὶ <br class="lb"/>οὕτω μεγάλους τε ἅμα καὶ ἀμυδροὺς ἀποτελεῖ τοὺς σφυγμούς. <br class="lb"/>
							<span class="milestone">228</span>ὅτι δὲ καὶ τῆς καρδίας ἐγγὺς τὸ σπλάγχνον, ἡ
							<br class="lb"/>ἀνωμαλία πολυειδὴς γίνεται. θλίψεσι γὰρ ἀρτηριῶν καὶ σφηνώσεσι <br class="lb"/>καὶ ὅλως
							πληθωρικαῖς διαθέσεσιν ἐδείξαμεν ἕπεσθαι <br class="lb"/>τὴν ἀνωμαλίαν, καὶ μᾶλλον, ἐπειδὰν ἐγγὺς
							ὦσι τῆς καρδίας. <br class="lb"/>ὅτι δ’ ἐν ταῖς περιπνευμονίαις θλίβονται καὶ βαρύνονται <br class="lb"/>καὶ
							σφηνοῦνται καὶ ἀῤῥωστοῦσιν αἱ ἀρτηρίαι τοῦ <br class="lb"/>πνεύμονος, οὐ δεῖ λόγου. διὰ τοῦτο δὲ
							καὶ ὁ δίκροτος ἐπ’ <br class="lb"/>αὐτῶν σφυγμὸς σπανίως γίνεται, καίτοι τῆς γ’ ἄλλης ἀνωμαλίας
							<br class="lb"/>πολλῆς συμπιπτούσης, ὅτι δεῖ τοὐπίπαν τῷ δικρότῳ <br class="lb"/>προσεῖναί τι σκληρότητος
							ἀγγείου. ταύτην δ’ ἐκ φλεγματικοῦ <br class="lb"/>ῥεύματος οὐχ οἷόν τε κτήσασθαι. τοῦ γὰρ
							χολωδεστέρου τὸ 
<a class="pb" href="#pb182" id="pb182">[p. 182]</a>
 συνάγειν καὶ ξηραίνειν καὶ τείνειν καὶ σκληρύνειν ἔργον.
							ἐπεὶ <br class="lb"/>τοίνυν σπανίως τοῦτο διοχλεῖ τῷ πνεύμονι, δῆλον ὡς καὶ ἡ <br class="lb"/>σκληρότης
							σπανίως ἔσται· εἰ δὲ τοῦτο, καὶ ὁ δίκροτος σφυγμός. <br class="lb"/>ὅτι δὲ παρὰ τὸ τῆς βλάβης
							μέγεθος ἤτοι διαλείποντες <br class="lb"/>ἢ παρεμπίπτοντες ἔσονται σφυγμοὶ, καὶ τοῦτ’ ἐν τῷ
							δευτέρῳ <br class="lb"/>λόγῳ δεδήλωται. καὶ ὅστις οὐ μέμνηται ἐκείνων, μάτην καὶ <br class="lb"/>ταῦτα
							ἀναλέγεται. μεμνημένῳ δὲ περιττοτέρας ἐξηγήσεως οὐχ <br class="lb"/>ἡγοῦμαι δεῖν ἔτι. καὶ γὰρ τὰ
							τούτοις ἐφεξῆς εἰρημένα διὰ τῆς <br class="lb"/>εἰσαγωγῆς ὑπὲρ τῶν περιπνευμονικῶν οὐκ ἔχει τὰς
							αἰτίας <br class="lb"/>ἀσαφεῖς τῷ μεμνημένῳ τῶν πρώτων, ἀλλ’ ἀπόχρη κᾀνταῦθα <br class="lb"/>τὴν ῥῆσιν αὐτὴν
							παραγράψαι μόνον.</p>
                    <p class="p">Πυρεττόντων δὲ ἁπάντων τῶν περιπνευμονικῶν ὀξέως, <br class="lb"/>καί τι καὶ κωματῶδες ἐχόντων,
							ὁπότερον ἂν αὐτῶν ἐπικρατῇ, <br class="lb"/>κατ’ ἐκεῖνον μάλιστα τὸ ποσὸν τῆς πυκνότητος
							εὑρίσκεται. <br class="lb"/>πυρετωδεστέρας μὲν γὰρ ὑπαρχούσης τῆς περιπνευμονίας, <br class="lb"/>ἱκανῶς
							πυκνὸς ὁ σφυγμὸς, κωματωδεστέρας δὲ ἧττον πυκνός. </p>
                  </section>
                  <a class="pb" href="#pb183" id="pb183">[p. 183]</a>
                  <section id="body-1-4-13" class="div textpart chapter level4">
                    <p class="p autofirst">Ὁ δὲ τῶν ληθαργικῶν σφυγμὸς ὅμοιος ὢν <br class="lb"/>τῷ τῶν περιπνευμονικῶν κατὰ μέγεθος καὶ
							ἀσθένειαν καὶ <br class="lb"/>μαλακότητα βραδύτερός ἐστιν αὐτοῦ καὶ ἀραιότερος καὶ ἧττον
							<br class="lb"/>ἀνώμαλος, διαλείπων μᾶλλον ἢ παρεμπίπτων. γίνεται <br class="lb"/>δ’ ἔστιν ὅτε καὶ δίκροτος.
							ἀεὶ μέντοι κυματώδης ἐστὶν ἔν γε <br class="lb"/>ταῖς βαθείαις καταφοραῖς, ἐφ’ ὧν ταῦτα λέγεται.
							τῶν γὰρ <br class="lb"/>συμπεπληρωμένων ἅπασι τοῖς ἑαυτῶν γνωρίσμασι νοσημάτων <br class="lb"/>τοὺς σφυγμοὺς
							διέξιμεν, ἵνα καὶ τῶν ἐλλειπόντων κατά τι καὶ <br class="lb"/>μηδέπω τελέων ἱκανῶς γνωρίζειν
							δυνηθῶμεν <span class="milestone">114</span>τὸ μέγεθος, <br class="lb"/>ὅσον τε ἤδη ἔχουσι καὶ
							ὅσον οἷόν τε προσγενέσθαι <br class="lb"/>αὐτοῖς.</p>
                    <p class="p">Ὅτι καὶ ὁ λήθαργος ἐπὶ φλεγματώδει γίνεται χυμῷ, <br class="lb"/>δέδεικται καὶ τοῦτ’ ἐν τοῖς
							ἰδίοις ὑπὲρ τῶν νοσημάτων λόγοις. <br class="lb"/>ὥστε καὶ εὐλόγως ὁ σφυγμὸς ὁμοιότατός ἐστι τῷ
							τῶν περιπνευμονικῶν, <br class="lb"/>βραδύτερος εἰς τοσοῦτον εἰς ὅσον ἀποκεχώρηκε <br class="lb"/>τῆς
							καρδίας οὐκ ὀλίγον ὁ ἐγκέφαλος. ὁ γὰρ δὴ πνεύμων <br class="lb"/>τῇ γειτνιάσει τῇ πρὸς ἐκείνην
							εὐλόγως ὠκυτέρους <br class="lb"/>τε καὶ πυκνοτέρους ἀπεργάζεται τοὺς σφυγμοὺς, ἐπειδὰν
							<br class="lb"/>θερμότερος ᾖ. ὅτι δὲ καὶ ἀνωμάλους μᾶλλον εὔλογον 
<a class="pb" href="#pb184" id="pb184">[p. 184]</a>
 γίνεσθαι διὰ τὴν
							γειτνίασιν, οὐδὲ τοῦτο ἄδηλον τοῖς μεμνημένοις <br class="lb"/>τῶν πρώτων. διὰ τοῦτο δὲ καὶ
							διαλείπων ἐστὶν ἢ <br class="lb"/>παρεμπίπτων μᾶλλον ὁ τῶν ληθαργικῶν σφυγμός. ἐπὶ <br class="lb"/>πλέον γὰρ
							ψυχρότερον, καὶ ὡς ἂν εἴποι τις νεκρωδέστερον <br class="lb"/>τοῦ τῆς περιπνευμονίας ἐστὶ τὸ τοῦ
							ληθαργικοῦ νόσημα. <br class="lb"/>ψυχρᾶς δ’ ἦν οἰκεῖος διαθέσεως καὶ δυνάμεως ἐπὶ πλέον
							<br class="lb"/>ἀπεψυγμένης ὁ διαλείπων σφυγμός. </p>
                  </section>
                  <section id="body-1-4-14" class="div textpart chapter level4">
                    <p class="p autofirst"><span class="milestone">229</span>Ὁ δὲ τῶν φρενιτικῶν σφυγμὸς μικρός <br class="lb"/>ἐστι·
							σπανιώτατα δ’ ὤφθη ποτὲ μέγας, καὶ τόνου μετρίως <br class="lb"/>ἔχει καὶ σκληρὸς καὶ νευρώδης
							ἐστὶ καὶ πυκνὸς ἄγαν <br class="lb"/>καὶ ταχύς. ἔχει δέ τι καὶ κυματῶδες. ἐνίοτε δὲ καὶ
							ὑποτρέμειν <br class="lb"/>σοι δόξει· ποτὲ δὲ καὶ ἀποκεκόφθαι σπασμωδῶς. τὸ γὰρ <br class="lb"/>τῶν πυρετῶν
							ἴδιον ἐν τῷ τάχει σύμπτωμα μάλιστα οὗτος <br class="lb"/>ἐναργῶς ἐκτήσατο κατ’ ἀμφότερα τῆς
							διαστολῆς τὰ πέρατα, <br class="lb"/>καὶ μᾶλλον τὸ ἔξω. ἔστι δὲ καὶ τὸ τῆς κατὰ τὴν θέσιν
							ἀνωμαλίας <br class="lb"/>εἶδος εὑρεῖν ἐν αὐτῷ σφοδρῶς γενόμενόν ποτε. ἀλλὰ <br class="lb"/>καὶ ὅλη σοι
							δόξει πολλάκις ἡ ἀρτηρία, καταλιποῦσα τὸν ἑαυτῆς <br class="lb"/>τόπον ἄνω φέρεσθαι, κλονωδῶς
							ἀναβραττομένη μᾶλλον <br class="lb"/>ἢ σφυγμωδῶς διαστελλομένη. κατὰ δὲ τὸν αὐτὸν τρόπον καὶ 
<a class="pb" href="#pb185" id="pb185">[p. 185]</a>
 κάτω χωρεῖν, κατασπωμένη μᾶλλον ἢ συσπωμένη. τὸ δ’ <br class="lb"/>ἄγαν αὐτῆς πυκνὸν
							ἐφεδρεύουσαν ἀπειλεῖ συγκοπήν. <br class="lb"/>Οὐδ’ ἐνταῦθα χαλεπὸν οὐδὲν ἐξευρεῖν τὰς τῶν
							εἰρημένων <br class="lb"/>αἰτίας τῷ γιγνώσκοντι μὲν ὡς ἐπὶ χολώδει χυμῷ <br class="lb"/>φρενῖτις γίνεται,
							καθάπερ ἐπὶ φλεγματώδει λήθαργος, εἰδότι <br class="lb"/>δὲ ὅτι καὶ κατὰ μὲν αὐτὸν τὸν ἐγκέφαλον
							ὁ λήθαργος <br class="lb"/>μᾶλλον ἔχει τὴν γένεσιν, ἡ φρενῖτις δὲ κατά τε τὴν λεπτὴν μάλιστα
							<br class="lb"/>μήνιγγα καὶ τὸ διάφραγμα. τούτων γάρ τις μεμνημένος <br class="lb"/>καὶ ὅτι μικροὶ καὶ ὅτι
							σκληροὶ κατὰ λόγον οἱ σφυγμοὶ γίνονται <br class="lb"/>μαθεῖν οὐ δεῖται. καὶ μὴν εἰ θερμὸν μὲν τὸ
							πάθος, μικροὶ δ’ <br class="lb"/>οἱ σφυγμοὶ, πάντως δήπου καὶ πυκνοί. δέδεκται γὰρ ἐν τοῖς
							<br class="lb"/>ἔμπροσθεν ὡς τὸ τῆς προτέρας διαστολῆς ἐλλιπὲς εἰς πυκνότητα <br class="lb"/>τρέπει τοὺς
							σφυγμούς. ὥσπερ δ’ ὁ περιπνευμονικὸς <br class="lb"/>σπανίως ποτὲ δίκροτος γίνεται, διότι
							σκληρότητος ἥκιστα μετέχει, <br class="lb"/>οὕτως ὁ φρενιτικὸς κυματώδης σπανιώτατα γίνεται,
							<br class="lb"/>διότι καὶ αὐτὸς ἥκιστα μετέχει μαλακότητος. τὸ δ’ ὑποτρέμειν <br class="lb"/>ὅτι δυνάμεώς
							ἐστιν ἀῤῥωστούσης γνώρισμα δέδεικται <br class="lb"/>δι’ ἑτέρων. ὅταν οὖν ἡ ἐν ταῖς ἀρτηρίαις
							δύναμις ἐπιπλέον <br class="lb"/>διαστέλλειν αὐτὰς ἐγχειρῇ, δεῖται γὰρ τούτου διὰ τὸ πλῆθος ﻿
<a class="pb" href="#pb186" id="pb186">[p. 186]</a>
 τῆς θερμασίας, ἔπειτα μὴ δύνηται διὰ τὴν σκληρότητα τοῦ <br class="lb"/>χιτῶνος,
							ὑποτρέμειν πως ὁ σφυγμὸς δοκεῖ. καὶ δῆλον ὡς <br class="lb"/>τηνικαῦτα μάλιστα γίνεται τὸ
							τοιοῦτον, ἐπειδὰν καὶ συγκοπήσεσθαι <br class="lb"/>μέλλωσιν, ὥσπερ ἐπειδὰν σπασθήσεσθαι,
							σπασμώδης <br class="lb"/>ἐστὶ καὶ ἡ τῶν σφυγμῶν κίνησις. τὸ δ’ ἀποκεκόφθαι <br class="lb"/>σπασμωδῶς τὴν
							κίνησιν καὶ μὴ κατὰ βραχὺ παύεσθαι διὰ <br class="lb"/>παντὸς ὑπάρχει τοῖς φρενιτικοῖς, ὡς ἂν καὶ
							τῆς θερμότητος <br class="lb"/>ἐπικρατούσης καὶ τῶν ὀργάνων σκληρῶν ὑπαρχόντων. ὀρεγομένης
							<br class="lb"/>γὰρ ἔτι τῆς δυνάμεως διαστέλλειν τὰς ἀρτηρίας, ἡ <br class="lb"/>τῶν χιτώνων ἀντιβαίνει
							σκληρότης, κᾀντεῦθεν τὸ βίαιον καὶ <br class="lb"/>τὸ οἷον σπασμωδῶς ἀποκεκομμένον. οὕτω δὲ
							σκληρότης καὶ <br class="lb"/>ἡ ἀρχὴ τοῦ διαστέλλεσθαι τὰς ἀρτηρίας ἐξαιφνίδιός τέ τις <br class="lb"/>καὶ
							ἀθρόα ὥσπερ ἐκθορνυμέναις γίνεται μᾶλλον, οὐ κατὰ <br class="lb"/>βραχὺ διαστελλομέναις. οὕτω δὲ
							καὶ τοῖς ἐπὶ φλεγμονῇ πυρέττουσιν <br class="lb"/>ἅπασι, τοῖς μὲν μᾶλλον, τοῖς δ’ ἧττον φαίνεται
							<br class="lb"/>τὸ τοιοῦτο συμβαῖνον, οὐκ ἐν τῷ πέρατι μόνον τῆς κινήσεως, <br class="lb"/>ἀλλὰ κατὰ τὴν
							ἀρχὴν εὐθύς. αἰτία δὲ κοινὴ τούτων ἁπάντων <br class="lb"/>ἡ τῆς χρείας τῶν σφυγμῶν αὔξησις, ἅμα
							τῇ τοῦ χιτῶνος <br class="lb"/>σκληρότητι. ὅταν γὰρ ἐπείγῃ μὲν ἡ χρεία, καὶ διὰ τοῦθ’ 
<a class="pb" href="#pb187" id="pb187">[p. 187]</a>
 ἡ δύναμις ὡς ἐπὶ μεγάλην τε καὶ ταχεῖαν ἐξορμᾷ διαστολὴν, <br class="lb"/>ἀντιβαίνει δ’ ἡ τῶν
							ὀργάνων σκληρότης, ἀνάγκη τὴν προειρημένην <br class="lb"/>ἰδέαν ταῖς κινήσεσι συμπίπτειν. ἀλλὰ
							καὶ ὅτι διὰ τὴν <br class="lb"/>αὐτὴν ταύτην ξηρότητά τε καὶ σκληρότητα καὶ τάσιν τῶν
							<br class="lb"/>ἀγγείων ἀνώμαλος ὁ σφυγμὸς φαίνεται κατὰ τὴν θέσιν οὐδὲν <br class="lb"/>θαυμαστὸν ἐννοεῖν
							τοῖς μεμνημένοις τῶν ἔμπροσθεν. <br class="lb"/>ὥσπερ οὔθ’ ὅτι τὸ λίαν πυκνὸν ἐφεδρεύουσαν
							ἀπειλεῖ συγκοπήν. <br class="lb"/>ἀῤῥώστου γὰρ δυνάμεως ἡ πυκνότης ἔγγονος <br class="lb"/>ἐδείκνυτο. </p>
                  </section>
                  <section id="body-1-4-15" class="div textpart chapter level4">
                    <p class="p autofirst"><span class="milestone">230</span>Ἐφεξῆς ὁ λόγος ἐστὶ περὶ τοῦ μικτοῦ <br class="lb"/>δοκοῦντος
							εἶναι πάθους ἔκ τε φρενίτιδος καὶ ληθάργου καὶ <br class="lb"/>διὰ τοῦτο καὶ τοὺς σφυγμοὺς ἐν τῷ
							μέσῳ τῆς ἑκατέρου <br class="lb"/>τῶν παθῶν ἔχοντος ἰδέας. ἥτις μὲν δὴ τοῦδε τοῦ πάθους
							<br class="lb"/>ἐστὶν ἡ φύσις, ἐν ἑτέροις δεδήλωται· διότι δ’ εὔλογον αὐτῷ <br class="lb"/>καὶ τοὺς σφυγμοὺς
							ἔχειν μικτοὺς, ὡς ἂν καὶ αὐτῷ μικτῷ <br class="lb"/>φύσιν ὑπάρχοντι, θαυμάσιον οὐδέν. ὥστε τις
							τοῦτο γινώσκων <br class="lb"/>οὐδὲν ἔτι δεῖται λόγου πλείονος. ἀλλ’ ἀρκεῖ μοι <br class="lb"/>κᾀνταῦθα
							παραγράψαι τὴν ἐκ τῆς εἰσαγωγῆς ῥῆσιν, ᾧδέ πως <br class="lb"/>ἔχουσαν.</p>
                    <a class="pb" href="#pb188" id="pb188">[p. 188]</a>
                    <p class="p">Ἔστι δέ τι καὶ ἄλλο πάθος, ὃ εἴτε μέσον αὐτὸ ληθάργου <br class="lb"/>καὶ φρενίτιδος χρὴ
							νομίζειν, ὡς οὐδ’ ἑτέρῳ ταὐτὸν ὂν, <br class="lb"/>εἴτε κοινὸν ἀμφοῖν, ὡς μικτὸν ἔκ τε τῶν τῆς
							φρενίτιδος εἰδῶν <br class="lb"/>ἔκ τε τῶν τοῦ ληθάργου, τοῦτο μὲν ἰδίᾳ σκεψόμεθα· περὶ <br class="lb"/>δὲ
							τῶν σφυγμῶν νῦν αὐτοῦ ἐροῦμεν. καὶ ἵνα μὴ ὥσπερ αἴνιγμά <br class="lb"/>τι προσβεβλημένον εἴη,
							τοῖς συνεδρεύουσιν αὐτὸ δηλώσω. <br class="lb"/>τὰ μὲν πολλὰ μύουσι τοῖς ὀφθαλμοῖς καὶ ὑπνώδεις
							<br class="lb"/>εἰσὶ καὶ ῥέγχουσιν. αὖθις δ’ αὖ ἐπὶ πλεῖστον ἀτενὲς ὁρῶντες <br class="lb"/>διετέλεσαν
							ἀσκαρδαμυκτὶ, παραπλησίως τοῖς κατόχοις. <br class="lb"/>καὶ εἰ πυνθάνοιό τι καὶ εἰ διαλέγεσθαι
							βιάζοιο, δυσχερεῖς <br class="lb"/>ἀποκρίνασθαι καὶ ἀργοὶ, τὰ πολλὰ δὲ παραφόρως φθεγγόμενοι
							<br class="lb"/>καὶ οὐκ ὀρθῶς ἀποκρινόμενοι καὶ ληροῦντες εἰκῆ. <br class="lb"/>τοιοῦτον μέν ἐστι τὸ πάθος,
							ὃ νῦν βούλομαι δηλοῦν τοῖς <br class="lb"/>συνεδρεύουσι γνωρισθὲν, ἀπορίᾳ οἰκείου ὀνόματος. οἱ
							σφυγμοὶ <br class="lb"/>δ’ αὐτοῦ ταχεῖς μὲν καὶ πυκνοὶ, παραπλησίως φρενιτικοῖς, <br class="lb"/>ἀλλ’ ἧττον.
							οὕτω δὲ καὶ ἰσχύος ἧττον ἐκείνων ἔχουσιν, <br class="lb"/>πλατεῖς δὲ καὶ βραχεῖς, καὶ τὸ κατὰ τὴν
							ἔξω κίνησιν, <br class="lb"/>ἀθρόως ἀποκεκομμένον οὐκ ἔχοντες, ἀλλ’ ἑτέρω μὲν 
<a class="pb" href="#pb189" id="pb189">[p. 189]</a>
 τρόπῳ
							καθάπερ εἴσω σπεύδοντες ὑποφεύγουσιν, ἐπιταχύνοντες <br class="lb"/>τὴν συστολὴν, καὶ οἷον
							ὑποκλέπτοντες τῷ τὴν διαστολὴν, <br class="lb"/>οὐ μὴν ὅμοιοί γε κατ’ αὐτὴν τῷ τῶν φρενιτικῶν. τὸ
							γὰρ οἷον <br class="lb"/>ἀποκεκομμένον οὐκ ἔχουσιν. </p>
                  </section>
                  <section id="body-1-4-16" class="div textpart chapter level4">
                    <p class="p autofirst">Οἱ δὲ τῶν κατόχων σφυγμοὶ, κατόχους <br class="lb"/>γὰρ αὐτοὺς καὶ κατεχομένους ἐκάλουν οἱ
							παλαιοὶ, κατοχὴν <br class="lb"/>δὲ καὶ κατάληψιν οἱ νεώτεροι τὸ πάθος ὀνομάζουσιν, ἐοίκασι
							<br class="lb"/>μὲν τὰ ἄλλα τοῖς ληθαργικοῖς, μεγέθους τε χάριν καὶ <br class="lb"/>βραδύτητος καὶ
							ἀραιότητος, ὥσπερ καὶ ὅλον τὸ πάθος τοῦ <br class="lb"/>πάθους οὐ πόῤῥω τὴν ἰδέαν ἐστὶν, οὐ μὴν
							ἀσθενὴς ὁ τῶν <br class="lb"/>κατόχων σφυγμὸς, οὐδὲ μαλακὸς, ἀλλ’ ἐν τούτοις δὴ καὶ <br class="lb"/>πάνυ
							διαφέρει, ὥσ<span class="milestone">115</span>τε κᾀν τῷ λύεσθαι μὲν καὶ οἰδίσκεσθαι
							<br class="lb"/>τὴν ὅλην ἕξιν τοῖς ληθαργικοῖς, ἐσφίχθαι δὲ καὶ συνέχεσθαι <br class="lb"/>τοῖς κατόχοις.
							οὕτω δὲ καὶ ἀνωμαλίᾳ καὶ ὁμαλότητι <br class="lb"/>διαφέρουσιν ἀλλήλων. ὁμαλὸς γὰρ ὁ τῶν κατόχων
							σφυγμὸς, <br class="lb"/>ἀνώμαλος δὲ ὁ τῶν ληθαργικῶν. Ἀρχιγένης δέ φησι τὸν <br class="lb"/>τῆς ἀρτηρίας
							τόπον ἰδίως ἐπ’ αὐτῶν θερμότερον εὑρίσκεσθαι, <br class="lb"/>καθάπερ τοῖς σπασθησομένοις μετὰ
							καταφορᾶς.</p>
                    <a class="pb" href="#pb190" id="pb190">[p. 190]</a>
                    <p class="p">Σύμπαντα σχεδὸν τἄλλα ταὐτὰ τοῖς κατόχοις ἐστὶ πρὸς <br class="lb"/>τοὺς ληθάργους, πλὴν τοῦ
							διοιδίσκεσθαί τε καὶ οἷον νεκροῦσθαι <br class="lb"/>τὴν ἕξιν. ὅθεν καὶ οἱ σφυγμοὶ τήν τε
							ἀμυδρότητα καὶ <br class="lb"/>τὴν μαλακότητα παραλλάττουσαν ἴσχουσι, τὴν μὲν, ὅτι μήπω <br class="lb"/>τῆς
							δυσκρασίας ὅλην τὴν ἕξιν διαδεδυκυίας ἡ δύναμις εὔρωστός <br class="lb"/>ἐστι, τὴν μαλακότητα δὲ
							οὐδ’ αὐτὴν ἔχουσιν, ὅτι μηδὲ <br class="lb"/>τὸν χιτῶνα τῆς ἀρτηρίας ἤδη μαλακόν. ὁ δὲ τῆς
							ἀρτηρίας <br class="lb"/>τόπος οὐκ ἀεὶ μὲν ἐναργῶς, ἐμοὶ γοῦν ἐφάνη θερμότερος, <br class="lb"/>ὡς τὰ πολλὰ
							μέντοι σαφῶς εὑρίσκεται θερμότερος. <span class="milestone">231</span>αἴτιον <br class="lb"/>δὲ
							κᾀν τούτῳ τῷ πάθει κᾀν τοῖς ἄλλοις, ἐν οἷς ταὐτὸν <br class="lb"/>εὑρίσκεται σύμπτωμα, τὸ τὴν
							ψύξιν τῆς ἕξεως οὐχ ὁμοίως <br class="lb"/>ἧφθαι τῶν ἀρτηριῶν. πολλὰ γὰρ τοιαῦτα συμπίπτει ταῖς
							<br class="lb"/>ἀνωμάλοις δυσκρασίαις. φαίνεται τοίνυν θερμότερος ὁ τῶν <br class="lb"/>ἀρτηριῶν τόπος τῶν
							πέριξ, ἐνίοτε μὲν αὐτῷ τῷ θερμανθῆναι <br class="lb"/>μᾶλλον, ἐνίοτε δὲ τῷ τῶν περικειμένων ἧττον
							ἐψύχθαι. </p>
                  </section>
                  <section id="body-1-4-17" class="div textpart chapter level4">
                    <p class="p autofirst">Τῶν δὲ σπωμένων αὐτὸ μὲν τὸ σῶμα τῆς <br class="lb"/>ἀρτηρίας συνῆχθαι δοκεῖ, καὶ πανταχόθεν
							ἐστεγνῶσθαι, οὐχ <br class="lb"/>ὡς τεθλιμμένον ὑπό τινος, ἢ στενοχωρούμενον, οὐ μὴν οὐδ’ <br class="lb"/>ὡς
							πεφρικὸς, οἷον τὸ πυρεκτικὸν, καὶ μάλισθ’ ὡς ἐν ἐπισημασίαις, ﻿
<a class="pb" href="#pb191" id="pb191">[p. 191]</a>
 οὐδ’ ἐν
							ἐπισημασίαις, οὐδ’ ὡς διὰ σκληρότητα δυσεπέκτατον, <br class="lb"/>οἷον τὸ ἐπὶ χρόνου μήκεσι, καὶ
							μάλιστα σὺν ἁμαρτήμασιν, <br class="lb"/>ἢ σπλάγχνων κακώσεσιν, ἀλλ’ ὡσανεὶ σῶμα νευρῶδες
							<br class="lb"/>κοῖλον, οἷον ἔντερον, ἤ τι παραπλήσιον ἐξ ἀμφοτέρων τῶν <br class="lb"/>περάτων τεταμένον.
							οὕτω δὲ καὶ ἡ κίνησις ἀνώμαλος, ἄνω <br class="lb"/>καὶ κάτω μεθισταμένης τῆς ἀρτηρίας, ὥσπερ
							χορδῆς. οὐδὲ <br class="lb"/>γὰρ διαστολῆς ἢ συστολῆς ἔμφασίς ἐστιν, ἀλλὰ κλόνῳ μᾶλλον
							<br class="lb"/>ἔοικεν, οἷον ἐκπηδώσης ἄνω καὶ αὖθις εἴσω σπωμένης. <br class="lb"/>καὶ οὐδὲ διακεκριμένως
							τοῦτο πασχούσης, ἀλλ’ ἑνὶ χρόνῳ <br class="lb"/>πολλάκις τὸ μέν τι μέρος αὐτῆς ἄνω φέρεσθαι
							δοκεῖ, καθάπερ <br class="lb"/>ἐκτοξευόμενον, τὸ δὲ ἔσω φέρεσθαι, καθάπερ ὑπό τινος
							<br class="lb"/>ἑλκόμενον· καὶ τὸ μὲν ταχέως κινεῖσθαι, τὸ δὲ βραδέως. <br class="lb"/>δοκεῖ δὲ καὶ σφοδρὸς
							εἶναι καὶ μέγας ὁ τῶν σπωμένων σφυγμός. <br class="lb"/>ὁ δ’ ἔστι μὲν οὔτ’ ἄῤῥωστος οὔτε μικρὸς,
							οὐ μὴν <br class="lb"/>ἐφ’ ὅσον φαντάζεται σφοδρὸς, ἢ μέγας. ἐξαπατᾷ γὰρ ἡ <br class="lb"/>πληγὴ, διὰ μὲν
							τὴν τάσιν εὔρωστος φαινομένη, διὰ δὲ τὸν <br class="lb"/>κλόνον ἐκπηδητική. ὅθεν καὶ ὑψηλότερος
							ἔσθ’ ὅτε φαίνεται <br class="lb"/>καὶ οἷον ψόφον τινὰ τραχὺν ἀποτελεῖ πρὸς τὴν ἁφήν. 
<a class="pb" href="#pb192" id="pb192">[p. 192]</a>
 καὶ οὐκ ἄν τινα λάθοι τῶν ἠσκημένων ὁ σφυγμὸς οὗτος. <br class="lb"/>οὐδενὶ γὰρ ἔοικεν οὔτε
							κατὰ τὴν ἐφ’ ἑκάτερα τάσιν οὔτε τὸ <br class="lb"/>σπασμῶδες τῆς κινήσεως. μιγνυμένου δ’ αὐτοῦ τῷ
							τῆς καταφορᾶς, <br class="lb"/>δυσφορώτατος ἡ κίνησις, καὶ μόνῳ τῷ καθ’ ἑαυτὸν <br class="lb"/>ἑκάτερον
							γνωρίζειν ἀκριβῶς ἐσκεμμένῳ δυνατὸν καὶ τὴν μίξιν <br class="lb"/>ἐπιγνῶναι.</p>
                    <p class="p">Ἡ μὲν ῥῆσις ἡ ἐκ τῆς εἰσαγωγῆς αὕτη. πρόδηλος δὲ τῶν <br class="lb"/>εἰρημένων ἡ αἰτία τῷ
							μεμνημένῳ διότι συμπάσχουσιν. ἀλλήλαις αἱ ἀρχαί. </p>
                  </section>
                  <section id="body-1-4-18" class="div textpart chapter level4">
                    <p class="p autofirst">Παραλύσεως σφυγμὸς μικρὸς καὶ ἀμυδρὸς <br class="lb"/>καὶ βραδύς ἐστι, καὶ τισὶ μὲν αὐτῶν καὶ
							ἀραιὸς, τισὶ δὲ καὶ <br class="lb"/>πυκνὸς μὲν, ἀλλ’ ὑποδιαλείπων ἀτάκτως.</p>
                    <p class="p">Μικρὸς μὲν καὶ βραδύς ἐστιν ὁ τῶν παραλελυμένων <br class="lb"/>σφυγμὸς, ὅτι ψυχρὸν τὸ πάθος·
							ἀμυδρὸς δὲ, ὅτι καὶ ἡ δυνάμις <br class="lb"/>ἀῤῥωστοτέρα. μείζονος δὲ τῆς ἐν αὐτῷ γενομένης
							καταλύσεως <br class="lb"/>πυκνὸς ἅμα καὶ ἀνώμαλος καὶ ὑπολείπων ἀτάκτως. <br class="lb"/>εἴρηται δ’ ἐν τοῖς
							ἔμπροσθεν ἡ αἰτία κατὰ τὸ δεύτερον τῶνδε <br class="lb"/>τῶν ὑπομνημάτων. </p>
                  </section>
                  <a class="pb" href="#pb193" id="pb193">[p. 193]</a>
                  <section id="body-1-4-19" class="div textpart chapter level4">
                    <p class="p autofirst">Ἐπιλήπτων δὲ καὶ ἀποπλήκτων οἱ σφυγμοὶ <br class="lb"/>παραπλήσιοι. ὅσα οὖν περὶ τῶν ἐπιλήπτων
							εἰρήσεται, <br class="lb"/>τοσαῦτα <span class="milestone">232</span>καὶ περὶ τῶν ἀποπλήκτων
							εἰρήσεσθαι χρὴ δοκεῖν, <br class="lb"/>ἐπιτεταμένα μᾶλλον. ἐν μὲν δὴ τῷ μετρίως ἐνοχλεῖσθαι
							<br class="lb"/>καὶ μηδέπω τῆς φύσεως ἱκανῶς ἰσχυρότερον εἶναι τὸ πάθος <br class="lb"/>οὐδεμίαν εὔδηλόν
							ἐστιν εὑρεῖν τροπὴν ἐν μεγέθει καὶ σφοδρότητι <br class="lb"/>καὶ τάχει καὶ πυκνότητι καὶ
							σκληρότητι. μόνον δὲ ὥσπερ <br class="lb"/>τεταμένη καθ’ ἑκάτερόν ἐστιν ἡ ἀρτηρία τοῖς σπωμένοις
							εἰκότως. <br class="lb"/>εἰ δ’ ἰσχυρὸν εἴη τὸ πάθος, ὡς βαρύνειν τὴν δύναμιν, <br class="lb"/>ἀνωμαλίαν τέ
							τινα λαμβάνει καὶ τάσιν ἰσχυρὰν καὶ μικρότερος <br class="lb"/>καὶ ἀμυδρότερος γίνεται καὶ ἀραιὸς
							καὶ βραδὺς, μεγάλως <br class="lb"/>δὲ θλῖψαν καὶ καταβαλὸν τὴν δύναμιν ἀμυδροὺς καὶ μικροὺς
							<br class="lb"/>καὶ πυκνοὺς ἐργάζεται.</p>
                    <p class="p">Ἡ μὲν ῥῆσις αὕτη. τοσούτῳ δὲ οὐ δεῖ νεωτέρας ἐξηγήσεως <br class="lb"/>τοῖσδε τοῖς σφυγμοῖς εἰς
							εὕρεσιν αἰτίας, ὥστε καὶ μαρτυρεῖ <br class="lb"/>σαφῶς τοῖς ἐν τῷ πρώτῳ καὶ δευτέρῳ τῶνδε τῶν
							<br class="lb"/>ὑπομνημάτων εἰρημένοις. </p>
                  </section>
                  <section id="body-1-4-20" class="div textpart chapter level4">
                    <p class="p autofirst">Ὁ τῶν συναγχικῶν σφυγμὸς τάσιν μέν 
<a class="pb" href="#pb194" id="pb194">[p. 194]</a>
 τινα παραπλησίαν ἔχει τῷ σπασμώδει,
							μέγας δ’ ἐστὶ καὶ κυματώδης, <br class="lb"/>ὡς ὁ τῶν περιπνευμονικῶν, καὶ ὁπότερον ἄν ἐν
							<br class="lb"/>αὐτῷ μεγάλως ἐπικρατῇ, κατ’ ἐκεῖνο χρὴ προσδοκᾷν τὴν μετάπτωσιν. <br class="lb"/>εἰ μὲν τὸ
							περιπνευμονικὸν εἶδος ἐπικρατήσειεν, <br class="lb"/>εἰς περιπνευμονίαν· εἰ δ’ αὖ τὸ σπασμῶδες,
							εἰς σπασμὸν ἡ <br class="lb"/>συνάγχη τελευτήσει. ὅσοι δ’ ἂν ἐξ αὐτῶν ἰσχυρῶς πνίγωνται,
							<br class="lb"/>μικρὸς τούτοις καὶ ἀραιὸς ὁ σφυγμὸς γίνεται· τελευτώντων <br class="lb"/>δὲ ἤδη πυκνὸς καὶ
							ἀνώμαλος.</p>
                    <p class="p">Πάσῃ μὲν φλεγμονῇ τὴν ἀρχὴν εἰς συμπάθειαν ἀγούσῃ <br class="lb"/>κοινὸν σύμπτωμα τείνειν τὸν
							σφυγμόν. ἀλλὰ μᾶλλον τοῦτο <br class="lb"/>δρῶσιν αἵ τε τῶν νευρωδῶν σωμάτων καὶ ὅσα πλησίον εἰσὶ
							<br class="lb"/>τῆς ἀρχῆς. ταῦτά τοι καὶ ὁ τῶν συναγχικῶν σφυγμὸς οὐκ <br class="lb"/>ἂν ἄνευ μὲν τάσεως,
							ἀλλ’ ἤτοι πλέον ἢ ἧττον αὐτῆς μετέχει. <br class="lb"/>γίνεται γὰρ τοῦτο διά τε τὸν ἐπιῤῥέοντα
							χυμὸν, ἢ χολωδέστερον, <br class="lb"/>ἢ φλεγματικώτερον ὑπάρχοντα, καὶ διὰ τὶν τῶν ὀργάνων
							<br class="lb"/>αὐτῶν τῶν ἐν τῷ τραχήλῳ διαφοράν. τὰ μὲν γὰρ νευρωδέστερά <br class="lb"/>τε καὶ συντονώτερα
							τείνει μᾶλλον τὸν σφυγμόν· <br class="lb"/>ὅσα δὲ σαρκώδη τε καὶ χαῦνα, κυματωδέστερον
							ἀπεργάζεται 
<a class="pb" href="#pb195" id="pb195">[p. 195]</a>
 ταῦτα. τὰ δ’ ἄλλα τῆς λέξεως δῆλα, πλὴν τοῦ κατὰ τὸ τέλος
							<br class="lb"/>εἰρημένου, τοῦ μικρὸν μὲν καὶ ἀραιὸν γίνεσθαι τοῖς πνιγομένοις <br class="lb"/>ἐξ αὐτῶν τὸν
							σφυγμὸν, ἐπὶ τελευτῇ δὲ πυκνὸν καὶ <br class="lb"/>ἀνώμαλον. ἔχει γὰρ οὕτως. ἐν μὲν ταῖς ἀρχαῖς
							τοῦ πνίγεσθαι <br class="lb"/>μικρότεραι καὶ ἀραιότεραι τῶν ἀρτηριῶν αἱ διαστολαὶ <br class="lb"/>γίνονται,
							τῆς τε δυνάμεως ἀῤῥωστούσης ἤδη, καὶ τῆς χρείας <br class="lb"/>μειουμένης. ἐφεξῆς δ’ ὅταν ἤδη
							πλησίον ὦσι θανάτου, πειρᾶται <br class="lb"/>ἡ δύναμις ἐπισπᾶσθαι συνεχέστερον, ὡς ἂν καὶ τῆς
							<br class="lb"/>οὐσίας ἤδη τοῦ ψυχικοῦ πνεύματος ἐλλειπούσης. ἀῤῥωστοῦσα <br class="lb"/>δὲ μικρὰς μὲν ἐξ
							ἀνάγκης ἐργάζεται τὰς διαστολάς· <br class="lb"/>ὅτι δὲ μικρὰς, διὰ τοῦτο καὶ πυκνάς. εἴρηται γὰρ
							ὑπὲρ <br class="lb"/>τούτου ἔμπροσθεν. εἶτ’ ἐξαίφνης ὡσπερεὶ πεδηθεῖσα, πολλάκις <br class="lb"/>μὲν ἔστη,
							πολλάκις δ’ ἐμέλησε στῆναι. τούτων δὲ <br class="lb"/>τὸ μὲν ἕτερον διαλείποντα, τὸ δ’ ἕτερον
							ἀραιὸν ἐργάζεται <br class="lb"/>τὸν σφυγμόν· ἄμφω δ’ ἀνώμαλον ἐν τῇ κατὰ τοῦτο <br class="lb"/>τὸ γένος
							διαφορᾷ. </p>
                  </section>
                  <section id="body-1-4-21" class="div textpart chapter level4">
                    <p class="p autofirst">Ὀρθοπνοίας ὀξείας σφυγμὸς ἀνώμαλος <br class="lb"/>ἄτακτος, ὑπεκλείπων, καὶ τῆς μὲν μέσης τῇ
							κακίᾳ πυκνὸς, ﻿ 
<a class="pb" href="#pb196" id="pb196">[p. 196]</a>
 τῆς δ’ ἐσχάτως <span class="milestone">116</span>βιαίας
							βραδὺς καὶ ἐκλείπων, τῆς δ’ <br class="lb"/>ἀναιρούσης ἤδη πυκνὸς καὶ ἀμυδρός.</p>
                    <p class="p"><span class="milestone">233</span>Τοῦ χρονίου νοσήματος, ὃ δὴ προσαγορεύουσιν
							<br class="lb"/>ὀρθόπνοιαν, ὀξεῖς εἰσιν οἱ παροξυσμοὶ, καθάπερ καὶ τῆς <br class="lb"/>ἐπιληψίας. ἔν τε οὖν
							τούτοις, οὐχ ἥκιστα δὲ κᾀν ταῖς ἄλλαις <br class="lb"/>ἁπάσαις ὀρθοπνοίαις ταῖς ὁπωσοῦν
							ἐξαιφνίδιον γινομέναις <br class="lb"/>οἱ σφυγμοὶ πάντως μὲν ἀνώμαλοί τε καὶ ἄτακτοι καὶ
							ὑπεκλείποντες <br class="lb"/>γίνονται, διὰ τὰς ὀλίγον ἔμπροσθεν εἰρημένας αἰτίας. <br class="lb"/>ἤδη δὲ
							παρὰ τὰς διαφορὰς τῆς κακίας ἢ πυκνοὶ μᾶλλον <br class="lb"/>ἢ ἀραιοί. ταχεῖς μὲν γὰρ οὐδέποτε,
							διὰ τὴν ἀῤῥωστίαν <br class="lb"/>τῆς δυνάμεως. ἐν μὲν δὴ τῇ μέσως μοχθηρᾷ πυκνὸς μᾶλλον <br class="lb"/>ἅμα
							τῷ καὶ ἀνώμαλος εἶναι δηλονότι καὶ ὑπεκλείπων. ἐν <br class="lb"/>ἀρχῇ γὰρ τοῦ λόγου ταῦθ’ ὡς
							ἀχώριστα προείρηται. διότι <br class="lb"/>δὲ πυκνὸς γίνεται τῆς χρείας μὲν ἐπειγούσης, τῆς
							δυνάμεως <br class="lb"/>δ’ ἀῤῥωστούσης, ἐν τοῖς ἔμπροσθεν εἴρηται. καὶ μὲν δὴ καὶ <br class="lb"/>ἤδη
							νεκρουμένης τῆς δυνάμεως βραδὺς ἅμα καὶ ἐκλείπων. <br class="lb"/>ἄμφω γὰρ ταῦθ’ ὑπάρχει τῇ
							μηκέτι κινεῖσθαι δυναμένῃ. κατ’ <br class="lb"/>αὐτὸ δὲ τὸ ἀποθνήσκειν ἤδη βιαιοτάτης μὲν τῆς τοῦ
							πνεύματος 
<a class="pb" href="#pb197" id="pb197">[p. 197]</a>
 ἐπιζητήσεως τῇ φύσει γινομένης, ἀῤῥωστούσης δὲ δηλονότι
							<br class="lb"/>τῆς δυνάμεως, ἐπὶ τὸ κινεῖσθαι μὲν ἔρχεται τῆς χρείας <br class="lb"/>καταναγκαζούσης, οὐ
							δυναμένης δ’ εἰς τοσοῦτον ἐξαίρειν τὴν <br class="lb"/>ἀρτηρίαν εἰς ὅσον ἡ χρεία ποθεῖ, πυκνοὺς
							ἐξ ἀνάγκης ἐργάζεται <br class="lb"/>τοὺς σφυγμούς. καὶ τοῦτ’ ἐπ’ ὀλίγον τινὰ χρόνον ἅπαν
							<br class="lb"/>ὅσον εἶχε δυνάμεως ἐπιδειξαμένη τελέως εὐθὺς ἀποσβέννυται. </p>
                  </section>
                  <section id="body-1-4-22" class="div textpart chapter level4">
                    <p class="p autofirst">Ὑστερικῆς πνίξεως ἀποτεταμένος ἐστὶ <br class="lb"/>σπασμωδῶς καὶ ἀραιός. τῆς δ’ ὀλεθρίας
							πυκνὸς, ἄτακτος <br class="lb"/>καὶ ὑπεκλείπων.</p>
                    <p class="p">Οὐδ’ ἐπὶ ταύτης ἄπορος ἡ αἰτία τῷ μεμνημένῳ τῶν <br class="lb"/>πρόσθεν. διὰ μὲν γὰρ τὸ πεπονθὸς
							ὄργανον νευρῶδες ὑπάρχον <br class="lb"/>εὐλόγως ἀποτείνεται σπασμωδῶς ὁ σφυγμός. ὅτι δὲ τὸ
							<br class="lb"/>πάθος ψυχρὸν, ἡ ἀραιότης συνεδρεύει. καταλυομένης δ’ εἰς <br class="lb"/>ἔσχατον ἤδη τῆς
							δυνάμεως εὐλόγως πυκνοῦταί τε καὶ ἀνώμαλος <br class="lb"/>ἅμα καὶ ὑπεκλείπων γίνεται. προείρηται
							γὰρ ἤδη καὶ <br class="lb"/>περὶ τούτων, ὡς ὅταν ἐπείγῃ μὲν ἡ χρεία, κακῶς δ’ ἡ δύναμις <br class="lb"/>ἔχῃ,
							τοιοῦτον ἀνάγκη γίνεσθαι τὸν σφυγμόν. </p>
                  </section>
                  <section id="body-1-4-23" class="div textpart chapter level4">
                    <p class="p autofirst">Στόμαχος πεπονθὼς, οὕτω γὰρ καλείσθω <br class="lb"/>καὶ ὑφ’ ἡμῶν ἐν τῷ παρόντι τὸ στόμα τῆς
							κοιλίας διὰ τὴν 
<a class="pb" href="#pb198" id="pb198">[p. 198]</a>
 τῶν πολλῶν συνήθειαν, οὐ καθ’ ἓν εἶδος τρέπει τὸν
							σφυγμὸν, <br class="lb"/>ἀλλ’ ὁ μὲν φλεγμαίνων μόνον, οἷον ἐπὶ φλεγμονῇ νευρώδους <br class="lb"/>σώματος
							εἴπομεν γίνεσθαι, τὴν τροπὴν τοιαύτην ἐργάζεται· <br class="lb"/>ὁ δὲ θλιβόμενος, ἢ δακνόμενος, ἢ
							ἀλύων, ἢ λύζων, ἢ ἐμετικὸς, <br class="lb"/>ἢ ναυτιώδης, ἢ ἀνόρεκτος, ἢ ὀδυνώμενος, κατὰ τὸ τοῦ
							<br class="lb"/>συμπτώματος εἶδος. αἱ μὲν γὰρ δήξεις καὶ οἱ ἔμετοι καὶ αἱ <br class="lb"/>ναυτίαι καὶ οἱ
							λυγμοὶ καὶ ὁ ἀλυσμὸς ἰσχυρῶς πυκνοῦσι σὺν <br class="lb"/>τῷ μικρὸν καὶ ἀμυδρὸν ἐργάζεσθαι καί
							τισι μετρίως θάττονα. <br class="lb"/>θλίψις δὲ μόνη χωρὶς τούτων τινὸς καὶ ἀραιὸν καὶ βραδὺν
							<br class="lb"/>καὶ μικρὸν καὶ ἀμυδρόν. ἡ δὲ τοιαύτη θλίψις ἐπί τε τροφαῖς <br class="lb"/>βαρυνούσαις
							γίνεται, μηδεμίαν ἐχούσαις ἰσχυρὰν δύναμιν, <br class="lb"/>ἀλλ’ αὐτῷ μόνῳ τῷ ποσῷ διοχλούσαις,
							καί τισιν ὑγροῖς <br class="lb"/>συῤῥυεῖσιν εἰς αὐτὸν ἀδήκτοις. εἰ δὲ καὶ ψύχοιτο πρὸς αὐτῶν,
							<br class="lb"/>τότε δὴ καὶ μάλιστα τοιοῦτος ὁ σφυγμὸς ἔσται. καὶ ὁ <br class="lb"/>τῶν βουλιμιώντων
							τοιοῦτός ἐστιν. αἱ μὲν οὖν εἰς πυκνότητα <br class="lb"/>τρέπουσαι διαθέσεις ἅπασαι χρονίζουσαι ἢ
							σφοδρότεραι γινόμεναι <br class="lb"/>τὸν σκωληκίζοντα σφυγμὸν ἐργάζονται, <span class="milestone">234</span>αἱ δ’ <br class="lb"/>εἰς ἀραιότητα πρὸς τῷ τὰς εἰρημένας διαφορὰς
							ἐπιτείνειν 
<a class="pb" href="#pb199" id="pb199">[p. 199]</a>
 τοιοῦτόν τι σὺν αὐταῖς εἶδος ἐν τῇ καθ’ ἕνα σφυγμὸν ἀνωμαλίᾳ
							<br class="lb"/>γεννῶσιν, ὡς εἰς πολλὰ δοκεῖν τεθρύφθαι τὸ σῶμα τῆς <br class="lb"/>ἀρτηρίας, ὡς μὴ καὶ
							συνεχὲς εἶναι. καὶ οἷον ψάμμου προσπιπτούσης <br class="lb"/>αἴσθησις γίνεται τῇ ἁφῇ κατὰ τὴν
							διαστολήν.</p>
                    <p class="p">Ἡ μὲν ἐκ τῆς εἰσαγωγῆς ῥῆσις αὕτη. τὰς δ’ αἰτίας τῶν <br class="lb"/>εἰρημένων, ὅσα μὲν πάνυ
							σαφεῖς εἰσι τοῖς μεμνημένοις τῶν <br class="lb"/>ἔμπροσθεν, οὐ δέομαι λέγειν· ὅσαι δ’
							ἀσαφέστεραι, ῥηθήσονται. <br class="lb"/>δυνάμεως γὰρ ἀῤῥωστούσης τῆς μὲν κατὰ τὸν ἑαυτῆς
							<br class="lb"/>λόγον ἐπὶ δυσκρασίᾳ δηλονότι, τῆς δὲ διά τι τῶν ἔξωθεν <br class="lb"/>ἤτοι βαρυνομένης ἢ
							ἐρεθιζομένης κακοήθως, ἐπὶ μὲν ταῖς <br class="lb"/>βαρυνομέναις μικρὸς καὶ βραδὺς καὶ ἀραιὸς ὁ
							σφυγμὸς γίνεται, <br class="lb"/>μικρὸς μὲν ὡς ἂν τῆς δυνάμεως κεκακωμένης, βραδὺς <br class="lb"/>δὲ διά τε
							τοῦτο καὶ τῆς χρείας ἐκλελυμένης· ψυχραὶ γὰρ αἱ <br class="lb"/>βαρύνουσαι τὴν δύναμίν εἰσι
							διαθέσεις· διὰ τοῦτο δὲ καὶ <br class="lb"/>ἀραιὸς, ἐδείχθη γὰρ ἐκλυομένης τῆς χρείας τοιοῦτος
							γινόμενος· <br class="lb"/>ἐπὶ δὲ ταῖς ἐριθιζούσαις μόνον καὶ λυπούσαις τὴν δύναμιν
							<br class="lb"/>διαθέσεσιν, μικρὸς μὲν κᾀπὶ ταύταις καὶ ἀμυδρὸς διὰ <br class="lb"/>τὴν κάκωσιν τῆς
							δυνάμεως, πυκνὸς δὲ διότι καὶ ἀμυδρός· <br class="lb"/>ἔστι δ’ ὅτε καὶ βραχεῖ θάττων. ὥσπερ γὰρ
							καὶ ἡμεῖς αὐτοὶ 
<a class="pb" href="#pb200" id="pb200">[p. 200]</a>
 πολλάκις ἀσθενέστεροι γινόμενοι, κᾄπειτα διά τινα χρείαν
							<br class="lb"/>ἐπειχθέντες ἐπὶ πλεῖστον μὲν διαβαίνειν τοῖς σκέλεσιν ἀδυνατοῦμεν, <br class="lb"/>εἰς ὅσον
							δ’ οἷοί τέ ἐσμεν ἀναγκάζομεν ἡμᾶς αὐτοὺς <br class="lb"/>θᾶττόν τε καὶ πυκνότερον προβαίνειν,
							οὕτω καὶ ἡ τὰς ἀρτηρίας <br class="lb"/>κινοῦσα δύναμις, ὅταν ἐπείγηται μὲν ὑπὸ τῆς χρείας εἰς
							<br class="lb"/>τὰς κινήσεις, ἀσθενὴς δ’ ᾖ, μεγάλας μὲν οὐχ οἵα τέ ἐστι ποιεῖσθαι <br class="lb"/>τὰς
							διαστολὰς, ἐπ’ ὀλίγον δέ πως ὠκυτέρας, πυκνὰς μὲν <br class="lb"/>εἰς τοσοῦτον εἰς ὅσον
							ἐνδεέστερον τῆς χρείας αἱ διαστολαὶ γίνονται. <br class="lb"/>κατὰ λόγον οὖν ταῖς μὲν εἰς
							πυκνότητα τρεπούσαις <br class="lb"/>στομαχικαῖς διαθέσεσιν τὸν σφυγμὸν ἐπιτεινομέναις ὁ
							σκωληκίζων <br class="lb"/>καλούμενος ἐπιγίνεται, καταλυομένης γὰρ ἦν οὗτος οἰκεῖος
							<br class="lb"/>δυνάμεως, ταῖς δ’ εἰς ἀραιότητα οἷον διατεθρυμμένος, <br class="lb"/>ἀνωμάλου δυσκρασίας
							αὐτῶν τῶν ὀργάνων ἔγγονος ὑπάρχων. </p>
                  </section>
                  <section id="body-1-4-24" class="div textpart chapter level4">
                    <p class="p autofirst">Ὑδέρων σφυγμοὶ, τοῦ μὲν ἀσκίτου μικρὸς <br class="lb"/>καὶ πυκνότερος καὶ ὑπόσκληρος σύν τινι
							τάσει· τοῦ δὲ τυμπανίτου <br class="lb"/>μακρότερος, οὐκ ἄῤῥωστος, θάττων, πυκνὸς, ὑπόσκληρος
							<br class="lb"/>σύν τινι τάσει· τοῦ δὲ κατὰ σάρκα κυματώδης, πλατύτερος, μαλακός.</p>
                    <a class="pb" href="#pb201" id="pb201">[p. 201]</a>
                    <p class="p">Ὁ ἀσκίτης ὕδερος ἐν τοῖς κατὰ τὴν γαστέρα χωρίοις <br class="lb"/>ἀθροίζων ὑδατώδους ὑγροῦ
							πλῆθος οὐκ ὀλίγον, εἰς συμπάθειαν <br class="lb"/>ἄγει τὰς μεγάλας ἀρτηρίας, ὡς τείνειν τε ἅμα
							καὶ <br class="lb"/>βαρύνειν καὶ καταψύχειν· τείνειν μὲν ἅμα τοῖς ἄλλοις τοῖς <br class="lb"/>τῇδε· βαρύνειν
							δὲ διὰ τὸ βάρος· ψύχειν δὲ διὰ τὴν περιττὴν <br class="lb"/>ὑγρότητα. διὰ μὲν δὴ τὴν τάσιν
							εὐλόγως τὸν <br class="lb"/>σφυγμὸν ποιεῖ ὑπόσκληρον σύν τινι τάσει, διὰ δὲ τήν τε <br class="lb"/>τῆς
							δυνάμεως κάκωσιν καὶ τὴν κατάψυξιν μικρότερον. εἰς <br class="lb"/>ὅσον δὲ μικρότερον τοῦ δέοντος
							εἰς τοσοῦτον καὶ πυκνότερον, <br class="lb"/>καὶ μᾶλλον ὅταν σὺν πυρετῷ. ὁ δὲ τυμπανίας
							<br class="lb"/>ὕδερος ἧττον μὲν βαρύνει τὰς μεγάλας ἀρτηρίας, καὶ ὅλως <br class="lb"/>τὴν δύναμιν, οὐχ
							ἧττον δὲ τείνει. διὰ τοῦτο οὖν ὑπόσκληρος <br class="lb"/>μὲν σύν τινι τάσει, καθάπερ ἐν τοῖς
							ἀσκίταις ὁ σφυγμὸς <br class="lb"/>γίνεται, θάττων δ’ ἐκείνων καὶ ἧττον ἄῤῥωστος, πυκνὸς <br class="lb"/>δὲ
							κατὰ τὰς αὐτὰς αἰτίας ἐκείνῳ, μακρότερος δὲ διὰ τὴν κουφότητα <br class="lb"/>τῶν ἐπικειμένων
							ταῖς ἀρτηρίαις σωμάτων. ἐδείχθη <br class="lb"/>γὰρ ἐν τῷ δευτέρῳ λόγῳ βραχὺς μὲν ὁ σφυγμὸς
							γινόμενος, <br class="lb"/>ἐπειδὰν τῷ βάρει τε καὶ πλήθει τῶν ἐπικειμένων τε καὶ περικειμένων
							<br class="lb"/>αὐταῖς σωμάτων θλίβωνται, μακρὸς δὲ ἐκ τῶν ἐναντίων 
<a class="pb" href="#pb202" id="pb202">[p. 202]</a>
 τίων αἰτίων, ὧν
							ἐστι κεφάλαιον ἡ κουφότης τῶν ἐπικειμένων, <br class="lb"/>ἣ κᾀν τοῖς τυμπανίαις γίγνεται.
								<span class="milestone">235</span>πνεύματος γὰρ ὑποπιμπλᾶσιν <br class="lb"/>ὅλον <span class="milestone">117</span>τὸ σῶμα. λοιπὸς δ’ ὁ κατὰ σάρκα τε <br class="lb"/>καὶ ἀνὰ σάρκα
							προσαγορευόμενος, ὑγρότητι πολλῇ διαβρέχων <br class="lb"/>ὅλην τὴν ἕξιν, ὡς τοὺς χιτῶνας τῶν
							ἀρτηριῶν ἐργάζεται μαλακοὺς, <br class="lb"/>οὕτω καὶ τοὺς σφυγμοὺς μαλακούς τε καὶ κυματώδεις
							<br class="lb"/>καὶ πλατυτέρους ἀποφαίνεται. </p>
                  </section>
                  <section id="body-1-4-25" class="div textpart chapter level4">
                    <p class="p autofirst">Ἐλεφαντιώντων σφυγμὸς μικρὸς, ἀμυδρὸς, <br class="lb"/>βραδὺς, πυκνός.</p>
                    <p class="p">Ὁ τῶν ἐλεφαντιώντων σφυγμὸς οὐκ εὐθὺς ἐξ ἀρχῆς, <br class="lb"/>ἀλλ’ ἐπειδὰν ἐπὶ πλεῖστον ἥκωσι
							κακώσεως, ὡς ἄῤῥωστον αὐτοῖς <br class="lb"/>εἶναι τὴν δύναμιν, μικρὸς καὶ ἀραιὸς καὶ βραδὺς καὶ
							<br class="lb"/>πυκνὸς ἀποτελεῖται. ἐδείχθησαν γὰρ οἵδε δυνάμεως ἅμα <br class="lb"/>ψύξει κεκακωμένης
							οἰκεῖοι. </p>
                  </section>
                  <section id="body-1-4-26" class="div textpart chapter level4">
                    <p class="p autofirst">Ἰκτέρων ἄνευ πυρετοῦ μικρότερος, σκληρότερος, <br class="lb"/>πυκνότερος, οὐκ ἀμυδρὸς, οὐ
							ταχύς.</p>
                    <p class="p">Ὁ τῆς ξανθῆς χολῆς χυμὸς ἔχει τι φύσει ξηραντικὸν, <br class="lb"/>ὥσπερ ἅλμη καὶ θάλαττα, καὶ
							διὰ τοῦτ’ οὖν καὶ τὸν <br class="lb"/>χιτῶνα τῶν ἀρτηριῶν σκληρότερον ἐργαζόμενος, ἅμα 
<a class="pb" href="#pb203" id="pb203">[p. 203]</a>
 αὐτῷ καὶ τὸν σφυγμὸν ἀποφαίνει σκληρότερον, εὐθὺς δὲ καὶ <br class="lb"/>μικρότερον,
							ἀδυνατούντων δηλονότι τελέως διαστέλλεσθαι <br class="lb"/>τῶν σκληρῶν ὀργάνων. ὥστ’ εὐλόγως εἰς
							ὅσον τοῦ προσήκοντος <br class="lb"/>γίνεται μικρότερος εἰς τοσοῦτο καὶ πυκνότερος, οὐ <br class="lb"/>μὴν
							ἀμυδρός γε. οὐ γὰρ ἄῤῥωστος ἡ δύναμις. οὐ μὴν οὐδὲ <br class="lb"/>ταχὺς, ὅτι χωρὶς πυρετῶν· ὡς
							τοῖς γε μετὰ πυρετῶν καὶ <br class="lb"/>ταχὺς, διὰ τὴν τῆς χρείας ἔπειξιν. </p>
                  </section>
                  <section id="body-1-4-27" class="div textpart chapter level4">
                    <p class="p autofirst">Τῶν δ’ ἐλλέβορον εἰληφότων ὀλίγον μὲν <br class="lb"/>πρὸ τῶν ἐμέτων, ἡνίκα ἂν θλίβωνται,
							πλατὺς, ἀραιὸς, ἀμυδρότερος, <br class="lb"/>βραδύτερος. ἐμούντων δὲ καὶ σπαραττομένων
							<br class="lb"/>ἀνώμαλος καὶ ἄτακτος. ἤδη δὲ βελτιόνων γινομένων τεταγμένος <br class="lb"/>μὲν, ἀλλ’ ἔτι
							ἀνώμαλος, ἧττον δὲ ἢ πρόσθεν. ἐγγὺς <br class="lb"/>δὲ τοῦ κατὰ φύσιν ἐλθόντων ὁμαλὸς καὶ μείζων
							τοῦ πρόσθεν <br class="lb"/>καὶ σφοδρότερος. ὅσοι δ’ ἐξ αὐτῶν συγκόπτονται καὶ σπῶνται <br class="lb"/>καὶ
							λύζουσι, μικρὸς τούτοις καὶ ἀμυδρὸς καὶ ἄτακτος καὶ <br class="lb"/>θάττων καὶ πυκνὸς ἄγαν. τοῖς
							δὲ πνιγομένοις αὐτῶν μικρὸς 
<a class="pb" href="#pb204" id="pb204">[p. 204]</a>
 καὶ ἀμυδρὸς καὶ ἄτακτος καὶ ἀνώμαλος, οὐ μὴν
							πυκνὸς, <br class="lb"/>οὐδὲ ταχὺς, ἀλλ’ ἔτι βραδύνειν μᾶλλον. ἐμφαίνει δέ τι καὶ <br class="lb"/>κυματῶδες
							καὶ πλατὺ καί ποτε τάσιν τινὰ τῆς ἀρτηρίας <br class="lb"/>βραχεῖαν.</p>
                    <p class="p">Οὐδ’ ἐπὶ τῶν ἐλλέβορον εἰληφότων ἀλόγως οἱ σφυγμοὶ <br class="lb"/>θλιβομένων ἔτι βραδύτεροι καὶ
							ἀραιότεροι καὶ ἀμυδρότεροι <br class="lb"/>γίνονται. πάσης γὰρ θλίψεως ἦσαν οὗτοι κοινοί. τὸ δ’
							ἴδιον <br class="lb"/>αὐτῶν ἐστιν ἡ πλατύτης, ἣν ἐκ τοῦ τὸ πνεῦμα πᾶν εἴσω <br class="lb"/>μετὰ τῆς
							θερμασίας ἕλκεσθαι συμβαίνει γίνεσθαι. τῆς μὲν <br class="lb"/>γὰρ πρὸς τὰ πέρατα κινουμένης
							δυνάμεως οἰκεῖος σφυγμὸς ὁ <br class="lb"/>ὑψηλὸς, τῆς δ’ ὀκλαζούσης τε καὶ ἀντισπωμένης ἐπὶ τὸ
							ἐντὸς <br class="lb"/>ὁ ταπεινός. οὗτος οὖν ἐστιν ὁ καὶ τὴν τοῦ πλάτους ἀποτελῶν <br class="lb"/>φαντασίαν.
							τὰ δ’ ἄλλα τὰ συμπίπτοντα αὐτοῖς εὔδηλα <br class="lb"/>τοῖς μεμνημένοις τῶν ἔμπροσθεν εἰρημένων.
						</p>
                  </section>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De causis pulsuum</a>
          </header>
          <ul class="tree">
            <li>
              <a href="#body-1">De causis pulsuum</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
