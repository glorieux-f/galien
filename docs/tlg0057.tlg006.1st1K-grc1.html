<!DOCTYPE html>
<html xmlns="http://www.w3.org/1999/xhtml" lang="grc">
  <head>
    <meta charset="UTF-8"/>
    <meta name="modified" content="2020-09-28T00:48:16"/>
    <link rel="stylesheet" type="text/css" href="http://oeuvres.github.io/Teinte/layout.css"/>
    <link rel="stylesheet" type="text/css" href="http://oeuvres.github.io/Teinte/teinte.css"/>
  </head>
  <body class="tlg006">
    <div id="center">
      <div id="main">
        <div id="article">
          <div class="fileDesc">
            <div class="titleStmt">
              <p class="author">Galen</p>
              <h1>
                <a href="tlg0057.tlg006.1st1K-grc1.xml">De constitutione artis medicae ad Patrophilum</a>
              </h1>
              <div class="editor"><span class="label">Édition de </span>Karl Gottlob Kühn</div>
              <div class="funder"><span class="label">Financement : </span>Andrew W. Mellon Foundation</div>
              <span class="resp">Mark Schiefsky, Harvard UniversityGregory R. Crane, Universität LeipzigUwe Vagelpohl, University of Warwick (Published original versions of the electronic texts)</span>
              <span class="resp"> (Keyboarding)</span>
              <span class="resp">Gregory R. Crane (Editor-in-Chief, Perseus Digital Library)</span>
              <span class="resp">Matt Munson (Project Manager (University of Leipzig))</span>
              <span class="resp">Annette Geßner (Project Assistant (University of Leipzig))</span>
              <span class="resp">Thibault Clérice (Lead Developer (University of Leipzig))</span>
              <span class="resp">Bruce Robertson (Technical Advisor)</span>
              <div class="date">
                <span class="date">2016</span>
              </div>
            </div>
            <div class="publicationStmt">
              <div class="idno"><span class="idno">tlg0057.tlg006.1st1K-grc1.xml</span>.</div>
              <div class="imprint"><span class="publisher">University of Leipzig</span>, <span class="date">2016</span>, <a href="https://creativecommons.org/licenses/by-sa/4.0/">license cc</a>.</div>
            </div>
            <div class="sourceDesc">
              <span class="biblStruct">
                <span class="monogr"><cite class="title lat" lang="lat">Claudii Galeni Opera Omnia</cite>. <span class="author">Galen</span>. <span class="editor">Karl Gottlob Kühn</span>. <span class="imprint"><span class="publisher">Cnobloch</span>, <span class="pubPlace">Lipsiae</span> : <span class="biblScope">1</span>, <span class="biblScope">224-304</span>, <span class="date">1821</span></span>. </span>
                <a href="https://hdl.handle.net/2027/hvd.hxpp8j">HathiTrust</a>
              </span>
            </div>
          </div>
          <article id="index" class="text">
            <section class="body" id="body">
              <section id="body-1" class="div edition grc level2" lang="grc">
                <a class="pb" href="#pb224" id="pb224">[p. 224]</a>
                <section id="body-1-1" class="div textpart chapter level3">
                  <h3 class="head textpart">ΓΑΛΗΝΟΥ ΠΡΟΣ ΠΑΤΡΟΦΙΛΟΝ <br class="lb"/>ΠΕΡΙ ΣΥΣΤΑΣΕΩΣ ΙΑΤΡΙΚΗΣ.<a class="bookmark" href="#body-1-1"> §</a></h3>
                  <p class="p autofirst">Ἐπεί μοι δοκεῖς, ὦ Πατρόφιλε, θεῖόν τι πεπονθέναι <br class="lb"/>πάθος, ὀρεγόμενος ἅπαντα σὺν
						ἀποδείξει τε καὶ μεθόδῳ <br class="lb"/>μανθάνειν, ὑπηρετῆσαί σου διέγνωκα τῇ προθυμία, καὶ
						<br class="lb"/>γράψαι τῶν λόγων ὧν ἤκουσας, ἢ περὶ ὧν ἠπόρεις, ὑπομνήματά <br class="lb"/>σοι. πῶς δ’ οὐκ ἂν
						ὑπέστην τὸν ἆθλον τοῦτον, <br class="lb"/>ὁρῶν σε καθευρηκότα μὲν ἀρχήν τινα τῆς ἐπ’ ἀλήθειαν
						<br class="lb"/>ἀγούσης ὁδοῦ, μόνον δ’ οὐ δυνάμενον αὐτῆς ἐφικέσθαι <br class="lb"/>δι’ ὕψος τε καὶ μῆκος καὶ
						τραχυτῆτα. τοὺς μὲν γὰρ 
<a class="pb" href="#pb225" id="pb225">[p. 225]</a>
 πολλοὺς ὁρῶ, μηδὲ μετὰ παρακλήσεως ἐπ’ αὐτὴν
						ἰόντας, <br class="lb"/>ἀλλ’ ὀκνοῦντάς τε, καὶ ἀποτρεπομένους, σὲ δ’ ἐκείνων ἔμπαλιν <br class="lb"/>ἔχοντα·
						ἀποτρεπομένων γὰρ ἁπάντων, ἄχρι γε τοῦ <br class="lb"/>δεῦρο, καὶ πρὸς ἄλλας ὁδοὺς ἐκτρεπόντων,
						αὐτήν γε κατιδόντα <br class="lb"/>τὴν ἀλήθειαν, ὡς ἐφ’ ὑψηλοῦ τινος ᾤκισται, καὶ τοῦ <br class="lb"/>κάλλους
						αὐτῆς ἐραστὴν δριμύτατον γενόμενον, οὔτ’ ὀκνεῖν <br class="lb"/>τὴν ὁδὸν, οὔτ’ ἐπιτρέπειν ἑαυτῷ
						μόνῳ τὴν πορείαν. ἐν <br class="lb"/>μὲν δὴ τῷ παρόντι, σύστασιν ἰατρικῆς τέχνης ἐπιθυμῶν
						<br class="lb"/>ἐξευρεῖν ἀληθῆ, μεστὸς ὠδίνων ἦσθα τὴν ψυχήν. ὡς δ’ <br class="lb"/>ἐγὼ ὑποτοπάζω, μικρὸν
						ὕστερον ἐμπλησθήσῃ μείζονος ὀρέξεως, <br class="lb"/>εἰ θεάσαιο τὸ τῆς ἀληθείας φῶς καταλαμπόμενον,
						<br class="lb"/>ἑτέραν οὐχ εὑρὼν ὁδὸν καλλίονα τῆς νῦν σοι ζητουμένης. <br class="lb"/>ὁρῶ γάρ σε περὶ τὴν
						τἀληθοῦς εὕρεσιν ἐνθέως διακείμενον, <br class="lb"/>ἐφ’ ἧς ἂν ὕλης φαντάζοιο. λέγοντος οὖν σου,
						μυρίοις μὲν <br class="lb"/>ὑποβεβληκέναι τὰ ὦτα μαθήσεως ἕνεκα τέχνης ἰατρικῆς, <br class="lb"/>οὔτε δ’, ὅθεν
						ἄρχεσθαι χρὴ, σὺν ἀποδείξει τε καὶ μεθόδῳ <br class="lb"/>παρ’ <span class="milestone">171</span>οὐδενὸς ἀκηκοέναι, καὶ πολὺ δὴ μᾶλλον οὐδὲ 
<a class="pb" href="#pb226" id="pb226">[p. 226]</a>
 τὴν ἀπὸ τῆς ἀρχῆς ἐπὶ τὸ
						τέλος ὁδὸν οὐδενὶ ἐπιδεικνύντι <br class="lb"/>σοι συγγεγονέναι, δείξειν ὑπεσχόμην ὃ ποθεῖς, εἰ
						πρότερον <br class="lb"/>ὑπομείναις καὶ ἐπ’ ἄλλων γυμνάσασθαι τεχνῶν τὸν λόγον. <br class="lb"/>σοῦ δὲ, οὐχ
						ὅπως ἀποστάντος, οὐδ’ ὀκνήσαντος τὴν πρόσκλησίν, <br class="lb"/>ἀλλ’ ἥδιον ἂν οὕτω φάντος ἢ
						ἐκείνως ἐπὶ τὸ προκείμενον <br class="lb"/>ἐλθεῖν, εἰ μόνον ἐπαγγείλαιμί σοι τὴν αὐτὴν μέθοδον
						<br class="lb"/>ἐν ἁπάσαις ἐπιδείξειν ταῖς τέχναις· εἶτ’ ἐμοῦ καὶ <br class="lb"/>τοῦτ’ ἐπαγγειλαμένου, καὶ
						δεικνύντος ἐπὶ τῆς πρώτης προβληθείσης <br class="lb"/>θεωρίας, ἑώρων σε γανύμενον ἐπὶ τῇ τῆς
						θεωρίας <br class="lb"/>ἀληθείᾳ. καὶ τοίνυν ἐφεξῆς πολλὰς ὁμοίως διασκεψάμενος, <br class="lb"/>καὶ μάλιστα
						αὐτῶν τὰς ποιητικὰς, ἐπειδὴ τοῦ γένους <br class="lb"/>ἐστὶ τούτου καὶ ἡ περὶ τὴν ὑγίειαν ἔχουσα,
						τηνικαῦτα <br class="lb"/>μετέβης ἐπ’ αὐτὴν, ἣν ἐξ ἀρχῆς ὥρμησο, καὶ θεασάμενος, <br class="lb"/>ὡς ἐστὶ
						κᾀνταῦθα μία τε καὶ ἡ αὐτὴ μέθοδος, ἠξίωσας, <br class="lb"/>ὑπὲρ τοῦ μηδέποτ’ ἐκρυῆναι τῆς μνήμης
						τὰ λεχθέντα, <br class="lb"/>γραφῆναί τινα αὐτῶν ὑπομνήματα. κᾀγὼ χαίρων σου τῇ 
<a class="pb" href="#pb227" id="pb227">[p. 227]</a>
 περὶ
						τὴν ἀλήθειαν σπουδῇ, δύο ταῦτα ξυνέθηκα γράμματα· <br class="lb"/>τὸ μὲν ἕτερον, ἐν ᾧ χρὴ πρότερον
						γυμνάσασθαι τὸν τεχνωθῆναι <br class="lb"/>βουλόμενον, ἐπιδεικνύον, ὅπερ οἱ παλαιοὶ φιλόσοφοι
						<br class="lb"/>λέγουσι, τὸ πάσῃ τέχνῃ τὴν σύστασιν ἀπὸ τῆς κατὰ τὸ <br class="lb"/>τέλος ἐννοίας γίγνεσθαι·
						διῃρέθη δὲ διὰ τὸ μέγεθος εἰς <br class="lb"/>δύο βιβλία· τὸ δ’ ἕτερον καὶ δεύτερον, οὗ νῦν
						ἀρχόμεθα, <br class="lb"/>δεικνύον, ὅπως ἡ αὐτὴ καὶ μία μέθοδος, ὥσπερ τὰς ἄλλας <br class="lb"/>ἁπάσας
						τέχνας, οὕτω καὶ τὴν ἰατρικὴν συνεστήσατο. καὶ <br class="lb"/>δὴ ἀρκτέον ἤδη μοι τοῦ λόγου. </p>
                </section>
                <section id="body-1-2" class="div textpart chapter level3">
                  <p class="p autofirst">Ἐπειδὴ τῶν τεχνῶν ἔνιαι μὲν ἐν μόνῳ τῷ θεωρῆσαι <br class="lb"/>τὴν φύσιν, ὧν ἐπισκοποῦνται
						πραγμάτων, ἔχουσι τὸ τέλος, <br class="lb"/>ὡς ἀριθμητικὴ, καὶ ἀστρονομία, καὶ φυσιολογία· τινὲς δὲ
						<br class="lb"/>πράττουσι μέν τινας πράξεις, ὡς ὀρχηστική τε καὶ κηρυκτικὴ, <br class="lb"/>δεῖξαι δ’ οὐδὲν
						ἔργον ἑαυτῶν ἔχουσι τοῦ πράττειν <br class="lb"/>παυσάμεναι· τινὲς δ’ ἔμπαλιν τούτων ἐπιδείκνυνται
						δημιουργήματα, <br class="lb"/>καθάπερ οἰκοδομική τε καὶ τεκτονική· τινὲς <br class="lb"/>δ’ οὐδὲν αὗται
						δημιουργοῦσι, ἔργον δ’ αὐταῖς ἐστι καὶ σπούδασμα, 
<a class="pb" href="#pb228" id="pb228">[p. 228]</a>
 θηράσαι τε καὶ κτήσασθαι
						τῶν ὄντων τι, καθάπερ <br class="lb"/>ἥ τε ἁλιευτικὴ καὶ κυνηγετικὴ, καὶ συλλήβδην εἰπεῖν, ἡ
						θηρευτικὴ <br class="lb"/>πᾶσα· πρόκειται δέ σοι συστήσασθαι μεθόδῳ τέχνην <br class="lb"/>ἰατρικὴν, ἐπίσκεψαι
						πρῶτον, ἐκ ποίου γένους ἐστὶ τῶν <br class="lb"/>τεχνῶν· ἆρά γε τῶν θεωρητικῶν ἐστι μία τις, ἢ τῶν
						πρακτικῶν, <br class="lb"/>ἢ ποιητική τις, ἢ κτητική. τοῦτο δὲ οὐ χαλεπὴν οὔτε <br class="lb"/>τὴν ζήτησιν
						οὔτε τὴν εὕρεσιν ἔχει. διὸ γὰρ ὅλως ἐπεθύμησας <br class="lb"/>κτήσασθαι τέχνην τοιαύτην,
						ἀναμνησθῆναί σε χρή. πρῶτον <br class="lb"/>οὖν σε πάντων αὐτὸ τοῦτο ἠρόμην, ἡνίκα ἡμῖν ἡ ἀρχὴ τοῦ
						<br class="lb"/>τοιούτου ἐγίγνετο γυμνάσματος, ἀπεκρίνω δέ μοι, βούλεσθαι <br class="lb"/>τοὺς παρὰ φύσιν
						ἔχοντας ἀνθρώπους τὸ σῶμα, μάλιστα <br class="lb"/>μὲν, εἰ οἷόν τε, πάνυ εἰς τὴν φύσιν ἐπαναγαγεῖν,
							<span class="milestone">172</span>εἰ <br class="lb"/>δ’ ἄρα τοῦτ’ ἀδύνατον, ἀλλὰ τοῦ γε
						διαγινώσκειν ἑκάτερον, <br class="lb"/>ὅσοι τε ἰάσιμοι, καὶ ὅσοι μὴ, κτήσασθαί τινα γνῶσιν.
						<br class="lb"/>ἐπεὶ δὲ ταύτην ἀρχὴν ἔδωκας τῷ λόγῳ, τῶν ποιητικῶν <br class="lb"/>ἔφην σε τεχνῶν ἀποφαίνειν,
						ἣν συστήσασθαι ποθεῖς, εἴ γε 
<a class="pb" href="#pb229" id="pb229">[p. 229]</a>
 δὴ δεικνύειν ἔχεις τῆς τέχνης τοὖργον, ἤδη
						τοῦ πράττειν <br class="lb"/>πεπαυμένος. εἰσὶ δὲ δήπου καὶ ἄλλαι πολλαὶ τέχναι ποιητικαὶ, <br class="lb"/>
						<span class="milestone">35</span>χαλκευτικὴ, σκυτοτομικὴ, ναυπηγικὴ, τεκτονικὴ,
						<br class="lb"/>πλαστικὴ, γραφικὴ, καὶ σχεδὸν ὅσος οὐκ ἄλλος <br class="lb"/>ἀριθμὸς ἑτέρου γένους, αἱ
						ποιητικαὶ τέχναι παρὰ τοῖς ἀνθρώποις <br class="lb"/>εἰσίν. ἣν οὖν ἐπὶ τῶν τοιούτων τεχνῶν ἔμαθες
						ἐν <br class="lb"/>τῷ πρὸ τούτου γράμματι, ταύτην ἤδη σοι μεταφέρειν καιρὸς, <br class="lb"/>ἐφ’ ἣν
						συστήσασθαι σπεύδεις, ἀρχὴν κᾀνταῦθα τῷ <br class="lb"/>λόγῳ τὴν αὐτὴν τιθέμενος, ἣν ἐπ’ ἐκείνων
						ἁπασῶν ἐτίθεσο, <br class="lb"/>τὴν ἔννοιαν τοῦ τέλους, ἣν ὁπόθεν ἐκτησάμεθα, λέγειν ἤδη
						<br class="lb"/>καιρός. πρώτη μὲν ἡμῖν ἐγένετο γνῶσις ἡμῶν τε αὐτῶν <br class="lb"/>ὑγιαινόντων, καὶ τῶν ἄλλων
						ἀνθρώπων. δευτέρα δ’ ἐπὶ <br class="lb"/>ταύτῃ νοσησάντων, ὅθεν περ καὶ ἡ ἐπιθυμία τοῦ θ’ ὑγιαίνειν
						<br class="lb"/>εἰσῆλθεν ἡμῖν, καὶ τοῦ συστήσασθαί τινα τέχνην <br class="lb"/>ὑγιαστικήν. ἀλλ’ ἐπεί περ
						ὑγείαν ἐργάζεσθαι βουλόμεθα <br class="lb"/>τοῦ γένους, ἄν τις εἴη μία τῶν ποιητικῶν τεχνῶν,
						<br class="lb"/>ἣν συστήσασθαι ποθοῦμεν. οὐσῶν δὲ διφυῶν, ὡς <br class="lb"/>ἐδείχθη, τῶν ποιητικῶν, ἐκ τῶν
						ἐπανορθουμένων ἂν εἴη τὸ 
<a class="pb" href="#pb230" id="pb230">[p. 230]</a>
 ἤδη γεγονὸς, ἣν ζητοῦμεν, οὐκ ἐκ τῶν
						δημιουργουσῶν ὃ <br class="lb"/>μήπω πρόσθεν ἦν. ἔνιαι μὲν γὰρ τῶν τεχνῶν αὐτὰ τὰ <br class="lb"/>πράγματα
						δημιουργοῦσιν, ὥσπερ αἱ κατὰ τὴν ὑφαντικὴν καὶ <br class="lb"/>σκυτοτομίαν· ἔνιαι δὲ ἐπανορθοῦνται
						τὰ πονήσαντα, καθάπερ <br class="lb"/>αἵ τε τὰ διεῤῥωγότα τῶν ἱματίων, καὶ τὰ διεσπασμένα <br class="lb"/>τῶν
						ὑποδημάτων συῤῥάπτουσαι. </p>
                </section>
                <section id="body-1-3" class="div textpart chapter level3">
                  <p class="p autofirst">Ἐδείχθη δὲ κᾀπὶ τῆς οἰκοδομικῆς οὕτως ἔχειν. <br class="lb"/>ἔστι γὰρ οὖν δὴ καὶ ταύτῃ ἔργα διττὰ,
						γένεσίς τε τῆς οὐκ <br class="lb"/>οὔσης οἰκίας, ἐπανόρθωσίς τε τῆς πεπονθυίας. ἐδείχθη <br class="lb"/>μὲν
						γὰρ πρὸς ἀμφοτέρας τὰς ἐνεργείας ἀναγκαῖον ὂν <br class="lb"/>τῷ δημιουργικῷ γιγνώσκειν ἅπαντα τῆς
						οἰκίας τὰ μόρια, <br class="lb"/>τίνα τε κατὰ τὴν οὐσίαν ἐστὶ, καὶ ὁποῖα κατὰ τὴν διάπλασιν,
						<br class="lb"/>καὶ πηλίκα τε κατὰ τὸ μέγεθος, ὁπόσα τε τὸν <br class="lb"/>ἀριθμὸν, καὶ ὅπως ἀλλήλοις
						συγκείμενα. καὶ τοίνυν τῷ <br class="lb"/>συνισταμένῳ τὴν περὶ τὸ σῶμα τέχνην, ἣν ἐν τῷ παρόντι
						<br class="lb"/>συγχωρείτωσαν ἡμῖν οἱ περὶ ὀνόματα ἐρίζοντες ὀνομάζειν <br class="lb"/>ἰατρικὴν, ἀναγκαῖον
						ἔσται γιγνώσκειν ἕκαστον τῶν ἁπλῶν <br class="lb"/>μορίων, ὁποῖόν τι κατὰ τὴν οὐσίαν ἐστὶ καὶ τὴν
						διάπλασιν, 
<a class="pb" href="#pb231" id="pb231">[p. 231]</a>
 πηλίκον τε τὸ μέγεθος, ἔτι τε τὸν ἀριθμὸν αὐτῶν <br class="lb"/>ἅπαντα,
						καὶ τὴν πρὸς ἄλληλα σύνθεσιν. ὥσπερ οὖν ὁ τὴν <br class="lb"/>ἤδη γεγενημένην οἰκίαν, ὁποία τίς
						ἐστιν, ἀκριβῶς γνῶναι <br class="lb"/>βουλόμενος ἐξ ἀναλύσεως καὶ διαλύσεως ἐπὶ τὴν διάγνωσιν
						<br class="lb"/>αὐτῆς ἐπεγένετο, κατὰ τὸν αὐτὸν τρόπον ἡμεῖς ἐξ ἀνατομῆς <br class="lb"/>ἀνθρώπου σῶμα
						γνωσόμεθα. θεὸς μὲν γὰρ καὶ φύσις, ὡς <br class="lb"/>ὁ πρῶτον οἰκίαν ἐργασάμενος, οὕτω
						προγιγνώσκουσι τὰ μέρη, <br class="lb"/>τῆς χρείας αὐτοῖς τὸ παράδειγμα γεννώσης· ἡμεῖς δὲ, ὡς ὁ
						<br class="lb"/>τὴν ἤδη γεγενημένην οἰκίαν ἱστορῶν. καίτοι καὶ ἡμεῖς εἰ μὴ, <br class="lb"/>καθὼς οἷόν τε,
						παραπλησίαν θεῷ ποιησαίμεθα τὴν γνῶσιν, <br class="lb"/>ἀδύνατον ἡμῖν ἔσται διαγνῶναι, πότερον
							<span class="milestone">173</span>ἅπαντα διὰ <br class="lb"/>χρείαν τινὰ γέγονεν, ἣ μάτην ἔνια.
						καὶ γὰρ ταῦτα ἄμφω <br class="lb"/>δυνατόν ἐστιν ἐπινοεῖν, καὶ πρὸς τούτοις ἔτι πρὸς κακοῦ
						<br class="lb"/>τινα γεγονέναι. καὶ μέντοι καὶ ἡ γνῶσις ἡ τῶν ἄριστα <br class="lb"/>κατεσκευασμένων σωμάτων
						ἐντεῦθεν παραγίνεται. ἀλλὰ περὶ <br class="lb"/>μὲν τούτων αὖθις. ἐξ ἀνατομῆς δὲ τὰ ὁμοιομερῆ
						προσαγορευόμενα <br class="lb"/>σώματα μαθόντες, ὁποῖόν τε τὴν διάπλασιν ἕκαστον <br class="lb"/>αὐτῶν ἐστιν,
						πηλίκον τε τὸ μέγεθος, ὅσα τε τὰ σύμπαντα, 
<a class="pb" href="#pb232" id="pb232">[p. 232]</a>
 καὶ ὅπως συγκείμενα, τῶν
						συνθέτων μορίων ἐπιστήμην <br class="lb"/>ἔχομεν, ἃ δὴ καὶ προσαγορεύομεν ὀργανικά· τοιοῦτό
						<br class="lb"/>ἐστι σκέλος, τοιοῦτον χεὶρ, τοιοῦτον δάκτυλος, ὀφθαλμὸς, <br class="lb"/>γλῶττα, πνεύμων,
						ἧπαρ, ὅσα τ’ ἄλλα τοιαῦτα. καὶ τοίνυν <br class="lb"/>καὶ τὰς ἐνεργείας διττὰς εὑρεῖν ἐστὶ τῶν
						μορίων, ἑτέρας <br class="lb"/>μὲν τῶν ἁπλῶν τε καὶ ὁμοιομερῶν, ἑτέρας δὲ τῶν συνθέτων <br class="lb"/>τε καὶ
						ὀργανικῶν. ἔνεστι γοῦν καὶ τὸ σκέλος ὅλον ἰδεῖν <br class="lb"/>κινούμενον· ἔνεστι δὲ καὶ τῶν ἐν
						αὐτῷ μυῶν ἕκαστον. καὶ <br class="lb"/>καθ’ ἕκαστόν τε τῶν μυῶν ἐγκάρσιον ὅλως διακοπέντος, κίνησίν
						<br class="lb"/>τινα διαφθειρομένην τοῦ σκέλους. ἔνεστι δ’ ἱστοροῦντα <br class="lb"/>τὰ κατὰ τὸ σῶμα, καὶ ὅτι
						τὸ καθῆκον εἰς τὸν μῦν <br class="lb"/>νεῦρον ἐπειδὰν τρωθῇ, πρῶτος μὲν αὐτὸς ὁ μῦς ἀναίσθητός
						<br class="lb"/>τε καὶ ἀκίνητος γίνεται, σὺν αὐτῷ δὲ καὶ τὸ κινούμενον <br class="lb"/>ἄρθρον. ὅθεν, οἶμαι,
						καὶ ἀναγκαῖόν ἐστι συνισταμένοις <br class="lb"/>ἡμῖν τὴν τέχνην, οὐ μόνον γνῶναι τὰ μόρια καὶ τὴν
						σύνθεσιν, <br class="lb"/>ἀλλὰ καὶ τὰς ἐνεργείας αὐτῶν, καὶ ταύτῃ διοίσομεν <br class="lb"/>οἰκοδομησάντων.
						ἐκεῖνοι μὲν γὰρ τὰ μόρια μόνα καὶ τὴν 
<a class="pb" href="#pb233" id="pb233">[p. 233]</a>
 σύνθεσιν ἴσασιν, οὐδὲν γὰρ αὐτῶν
						ἐνεργεῖ, διότι μηδὲ ζῶόν <br class="lb"/>ἐστιν ἡ οἰκία· ἡμῖν δὲ καὶ τὰς ἐνεργείας ζητητέον ἐστί.
						<br class="lb"/>ἀρχὴ δὲ κᾀνταῦθα διττὴ ζητήσεως, ἤτοι τῆς ἐνεργείας γνῶσις, <br class="lb"/>καὶ τοῦ μορίου.
						τῆς ἐνεργείας μὲν, οἷον τοῦ λογίζεσθαι, <br class="lb"/>τοῦ μεμνῆσθαι, τοῦ προαιρεῖσθαι. τοῦ μορίου
						δὲ, οἷον <br class="lb"/>ἐγκεφάλου, καὶ νωτιαίου, καὶ καρδίας. πασῶν οὖν ὧν ἴσμεν <br class="lb"/>ἐνεργειῶν
						ζητήσωμεν τὰ μόρια, τῶν τε μορίων ἁπάντων τὰς <br class="lb"/>ἐνεργείας. ἡ ζήτησις δὲ πάντως ἡμῖν
						κᾀνταῦθα διά τινος <br class="lb"/>ἔσται μεθόδου, περὶ ἧς αὖθις σκεψόμεθα. </p>
                </section>
                <section id="body-1-4" class="div textpart chapter level3">
                  <p class="p autofirst">Νυνὶ δ’, ὅτι διττὴ μὲν ἡ τῶν μορίων ἐστὶ φύσις, <br class="lb"/>διττὴ δὲ καὶ ἡ τῶν ἐνεργειῶν, ἤδη
						λέλεκται, καὶ αὖθις ἀκριβέστερον <br class="lb"/>λεγέσθω. τοῦ σύμπαντος σκέλους ἐνέργεια βάδισίς
						<br class="lb"/>ἐστι. γίνεται δὲ, τῶν ἐν αὐτῇ διαρθρώσεων ἐναλλὰξ ἀλλήλων <br class="lb"/>ἐκτεινομένων τε καὶ
						συγκαμπτομένων, οἷον αὐτίκα κατὰ γόνυ <br class="lb"/>τῶν μὲν ἔμπροσθεν μυῶν ὑπερβαινόντων τὴν
						ἐπιγονατίδα, <br class="lb"/>καὶ διὰ τενόντων εἰς τὸ τῆς κνήμης ὀστοῦν ἐμφυομένων, <br class="lb"/>ἐπειδὰν
						ἐκεῖ ἐπισπάσωνται τὴν κνήμην, ἡ ἔκτασις γίνεται 
<a class="pb" href="#pb234" id="pb234">[p. 234]</a>
 τοῦ σκέλους· τῶν δ’ ἐντὸς
						ὁμοίως ἐνεργησάντων ἡ κάμψις. <br class="lb"/>οὕτω καὶ κατ’ ἰσχίον καὶ πόδα καμπτομένης ἢ
						ἐκτεινομένης <br class="lb"/>τῆς διαρθρώσεως, αἱ κινήσεις γίνονται. φαίνεται <br class="lb"/>μὲν οὖν ὁ μῦς
						ἐναργῶς, ὅταν τοῦ περικειμένου δέρματος <br class="lb"/>γυμνωθῇ, συναγόμενός τε καὶ ἀνασπώμενος, ὡς
						ἐπὶ <br class="lb"/>τὴν ἑαυτοῦ κεφαλήν. οὐ μὴν τὸ καθῆκον εἰς αὐτὸν νεῦρον <br class="lb"/>αἰσθητήν τινα
						κίνησιν κινούμενον φαίνεται, ἀλλ’ ἔοικεν ὁδὸς <br class="lb"/>εἶναι τοῦτο τῆς ἐξ ἐγκεφάλου
						κατιούσης δυνάμεως. αὐτὸς <br class="lb"/>δ’ ὁ ἐγκέφαλος ὅτι μὲν ἀρχὴ τοῖς νεύροις ἅπασι τῆς
						τοιαύτης <br class="lb"/>δυνάμεώς ἐστιν, ἐναργῶς ἐμάθομεν ἐκ τοῦ διαιρεθέντος <br class="lb"/>ὁτουοῦν νεύρου,
							<span class="milestone">174</span>ἐν μὲν τοῖς ἄνω μέρεσιν. ὃ συνεχές <br class="lb"/>ἐστιν
						ἐγκεφάλῳ, διασώζειν τὰς ἐνεργείας, ἀπολλύναι δ’ ἐν <br class="lb"/>τοῖς κάτω. πότερον δ’, ὥσπερ
						αὐτὸς τοῖς νεύροις, οὕτω <br class="lb"/>ἐκείνῳ πάλιν ἕτερόν τι μόριον ἐπιπέμπει τὰς δυνάμεις, ἢ
						<br class="lb"/>πηγή τις αὐτῶν ἐστιν, ἔτ’ ἄδηλον· ἡ γὰρ τοιαύτη σκέψις <br class="lb"/>ὑπὲρ ἡγεμονικῆς ψυχῆς
						ἐστιν. ἀλλ’ ἐπανίωμεν, ὅθεν ὁ λόγος <br class="lb"/>ἀπετράπετο. βάδισις μὲν ἡ ἐνέργεια τοῦ σκέλους
						παντός. <br class="lb"/>ἐξηγεῖται δ’ αὐτῆς τῶν ἐν τοῖς σκέλεσι μορίων τὸ μυῶδες 
<a class="pb" href="#pb235" id="pb235">[p. 235]</a>

						γένος. ὀστᾶ δὲ, καὶ χόνδροι, καὶ πιμελὴ, καὶ ἀδὴν, καὶ <br class="lb"/>ἀρτηρία, καὶ δέρμα, καὶ
						φλέβες, ὑμένες τε καὶ σύνδεσμοι, <br class="lb"/>τὴν ἀρχὴν τῆς κινήσεως ἔχουσιν ἐκ τῶν μυῶν. πρῶτα
						μὲν <br class="lb"/>γὰρ ὑπ’ αὐτῶν κινεῖται τὰ ὀστᾶ, τὰ δ’ ἄλλα πάντα τῷ <br class="lb"/>παρακεῖσθαι τοῖς
						ὀστοῖς ἐν κύκλῳ, σὺν ἐκείνοις κινεῖται. <br class="lb"/>ἡ μὲν οὖν τοῦ ποδὸς κίνησις ἐνέργεια τοῦ
						μυὸς ἐστίν· ἡ δὲ <br class="lb"/>ὅλου τοῦ σκέλους οὐκ ἔστιν ἁπάντων ἐνέργεια τῶν μορίων <br class="lb"/>αὐτοῦ.
						καὶ διὰ τοῦτο διττὸν ἔφαμεν εἶναι τῶν ἐνεργειῶν <br class="lb"/>τὸ γένος· ἕν μὲν τὸ πρῶτον καὶ
						κυριώτατον, ἑκάστου τῶν <br class="lb"/>ἁπλῶν μορίων ἐνεργοῦντος, ἕτερον δὲ κατὰ συμβεβηκὸς, ἢ
						<br class="lb"/>δευτέρως, ἢ οὐ πρώτως, ἢ ὅπως ἄν τις τῶν ὅλων ὀργάνων <br class="lb"/>ὀνομάζειν ἐθέλῃ. </p>
                </section>
                <section id="body-1-5" class="div textpart chapter level3">
                  <p class="p autofirst">Ἐπεὶ δὲ τοῦτο ἡμῖν διώρισται, <span class="milestone">36</span>μετὰ τοῦτο
						<br class="lb"/>ζητητέον ἐστὶν, ἐκ τίνων μὲν ἡ τῶν ὀργανικῶν μορίων, ἐκ τίνων <br class="lb"/>δὲ ἡ τῶν ἁπλῶν
						ἐνέργεια συμπληροῦται. καὶ πρῶτόν γε ἀπὸ τῶν <br class="lb"/>ὀργανικῶν ἀρκτέον, ἐπειδὴ σκέλους
						ἐμνημονεύσαμεν. εἰ μὴ <br class="lb"/>τοίνυν ᾖ τὰ ὀστᾶ τηλικαῦτά τε καὶ τοσαῦτα, καὶ ὡδί πως
						<br class="lb"/>διαπεπλασμένα, καὶ ὡδί πως συνταττόμενα, τῶν μυῶν ἡ κίνησις 
<a class="pb" href="#pb236" id="pb236">[p. 236]</a>
 οὐδὲν
						ἀνύσει. χρὴ γὰρ ἐν ταῖς διαρθρώσεσι τὸ <br class="lb"/>μὲν ὑποδέχεσθαι τῶν ὀστῶν, τὸ δὲ ἐμβαίνειν,
						τοὺς συνδέσμους <br class="lb"/>δ’ ἔξωθεν ἐν κύκλῳ περιβεβλῆσθαι, σφίγγοντας αὐτῶν <br class="lb"/>τὴν
						σύνταξιν, ὅπως μὴ παραλλάττῃ· οὐ μὴν οὕτως <br class="lb"/>συντόνους τε καὶ σκληροὺς, ὡς
						ἀντιπράττειν ταῖς κινήσεσι, <br class="lb"/>οὐ μὴν οὐδ’ οὕτω χαλαροὺς, ὡς παραλλάττειν ἐπιτρέπειν
						τὰ <br class="lb"/>διαρθρούμενα. φαίνονται τοίνυν καὶ οἱ σύνδεσμοι δεόμενοι <br class="lb"/>μεγέθους τέ τινος,
						καὶ διαπλάσεως, καὶ ἀριθμοῦ, καὶ συνθέσεως. <br class="lb"/>ἐάν τε γὰρ ἐλάττους ἢ μείζους γίνωνται,
						ἐάν τε <br class="lb"/>πλείους ἢ ὀλιγώτεροι τοῦ δέοντος, ἄν τ’ ἐν ἑτέρῳ σχήματι, <br class="lb"/>καὶ καθ’
						ἕτερον ἐμφυόμενοι χωρίον, οὐκ ἔτ’ ἄμεμπτος ἡ <br class="lb"/>τῆς διαρθρώσεως γίνεται κίνησις. ὥσπερ
						οὖν ἐπὶ συνδέσμων <br class="lb"/>τε καὶ ὀστῶν καὶ μυῶν εἴρηται νῦν, οὕτως ἐπὶ πάντων <br class="lb"/>προσήκει
						διασκέψασθαι, τῆς ἐνεργείας τε πέρι καὶ τῆς <br class="lb"/>χρείας. εἰ μὲν γὰρ εὑρίσκοντο μόριον
						μηδὲν ἀργὸν ἐνεργείας <br class="lb"/>ἢ χρείας, ἀλλὰ κατὰ τὴν οὐσίαν τὴν ἑαυτοῦ καὶ τὸ μέγεθος,
						<br class="lb"/>ἔτι τε τὴν διάπλασίν τε καὶ τὴν σύνταξιν ἄριστα κατεσκευασμένον, 
<a class="pb" href="#pb237" id="pb237">[p. 237]</a>
 οἶόν
						περ ἐστὶ, φυλακτέον αὐτό· διημαρτημένον <br class="lb"/>δὲ κατά τι, πρὸς τὸ βέλτιον ἀκτέον. ὅπερ
						οὐχ οἶόν <br class="lb"/>τε ποιῆσαι, πρὶν τὴν ἐνέργειαν καὶ τὴν χρείαν καὶ τὴν <br class="lb"/>κατασκευὴν
						ἑκάστου γνῶναι τῶν μορίων. ζητητέον οὖν αὐτὰ, <br class="lb"/>καὶ οὐκ ἀποκνητέον, εἰ μέλλοιμεν
						ἕξειν ἐπιστήμην ὑγιεινοῦ <br class="lb"/>καὶ νοσεροῦ σώματος. </p>
                </section>
                <section id="body-1-6" class="div textpart chapter level3">
                  <p class="p autofirst"><span class="milestone">175</span>Ἐπειδὴ δὲ κατὰ τοῦτο γέγονεν ὁ λόγος,
						<br class="lb"/>ἀναμνησθῆναι χρὴ τῆς μεθόδου τὴν δύναμιν. οὔτε γὰρ οἰκίας, <br class="lb"/>οὔτε νεὼς, οὔτε
						σκίμποδος, οὔτε ἄλλου τῶν ἁπάντων οὐδενὸς, <br class="lb"/>ἑτέρως ἄν τις ἐξετάσειε τὴν κατασκευὴν,
						εἴτ’ ἄμεμπτός <br class="lb"/>ἐστιν, εἴτε μεμπτὴ, χωρὶς τοῦ τὰ συνθετικὰ διασκέψασθαι <br class="lb"/>μόρια,
						πόσα τε τὸν ἀριθμόν ἐστι, καὶ πηλίκον ἕκαστον, <br class="lb"/>ὅπως τε διαπέπλεκται, καὶ ὅπως
						κεῖται· ἀλλ’ ἐν τούτοις <br class="lb"/>ἐστιν ἥ τ’ ἀρετὴ καὶ ἡ κακία τῶν συνθέτων ἁπάντων σωμάτων.
						<br class="lb"/>ἐν αὐτοῖς δὲ τούτοις ἐδείκνυτο καὶ τὰ πάθη τῆς <br class="lb"/>οἰκίας εἶναι, καὶ τῆς νεὼς,
						ἤτοι μεγέθει, καὶ διαπλάσει, <br class="lb"/>καὶ ἀριθμῷ, καὶ θέσει τῶν μορίων, εἴπερ γε καὶ ἡ ἀρετὴ
						<br class="lb"/>καὶ ἡ κακία. σκίμποδος δὲ οὐκ ἐν τούτοις· ἱματίων δὲ ἄρα 
<a class="pb" href="#pb238" id="pb238">[p. 238]</a>
 ἐν ἄλλοις
						τισίν· ὑποδήματος δὲ οὐκ ἐν τοῖς αὐτοῖς. ἐν <br class="lb"/>ἅπασιν οὖν τοῖς ὀργανικοῖς σώμασιν, οἷς
						οὐσία κατὰ σύνθεσιν, <br class="lb"/>ἐν τέτταρσι γένεσι ἡ ἀρετὴ, καὶ ἡ κακία, καὶ τὸ <br class="lb"/>πάθος
						ἐστίν. εἰ δὲ καὶ κατὰ φύσιν ἕνωσιν λαμβάνοι τὰ <br class="lb"/>μόρια, πέμπτον τι γένος τοῦθ’
						ὑπάρξει τοῖς τοιούτοις σώμασιν, <br class="lb"/>ὥστε τὸν μὲν ἄριστον ἀρίστας ἔχειν τὰς ἐνεργείας,
						<br class="lb"/>τὸν δὲ μοχθηρότατον χειρίστας. εἰ δὲ καὶ λυθείη τις σύμφυσις, <br class="lb"/>οὐ μεμπτὴ μόνον
						ἡ τοιαύτη διάθεσις, ἀλλ’ ἤδη καὶ <br class="lb"/>νόσημά ἐστι. καλείσθω δ’ ἕνεκα σαφοῦς διδασκαλίας
						τὸ <br class="lb"/>τοιοῦτον γένος ἑνώσεως λύσις, οὐδὲν διαφέρον, εἰ καὶ συνεχείας <br class="lb"/>τις εἴποι
						λύσιν. ἀλλ’ ὅτι γε καὶ τοῖς ὁμοιομερέσιν <br class="lb"/>ἐγγίγνεται τὸ πάθος τοῦτο, γιγνώσκεσθαι
						χρή. καὶ γὰρ <br class="lb"/>ὀστοῦ, καὶ νεύρου, καὶ φλεβὸς, καὶ ἀρτηρίας, καὶ σαρκὸς <br class="lb"/>ἐν τῷ
						νύττεσθαί τε καὶ διαβιβρώσκεσθαι, καὶ τέμνεσθαι, <br class="lb"/>καὶ διασπᾶσθαι, καὶ ῥήγνυσθαι,
						διαφθείρεται τὸ συνεχές. <br class="lb"/>ἀλλ’ ἐν μὲν ὀστῷ κάταγμα καλεῖται τὸ πάθος· ῥῆγμα δὲ
						<br class="lb"/>ἐν τοῖς σαρκώδεσι μορίοις τῶν μυῶν ἐκ διατάσεως γιγνόμενον. 
<a class="pb" href="#pb239" id="pb239">[p. 239]</a>
 αἱ δ’
						ἶνες ὅταν ὁμοίως ταθεῖσαι ῥαγῶσι, σπάσμα καλεῖται τὸ <br class="lb"/>πάθος. ὡσαύτως δὲ τῷ ῥήγματι
						τὸ τραῦμα συνεχείας ἐστὶν ἐν <br class="lb"/>σαρκὶ λύσις, οὐκ ἐκ διατάσεως, ἀλλ’ ἐντομῆς. εἰ δ’ ὀξὺ
						καὶ <br class="lb"/>λεπτὸν εἴη τὸ τιτρῶσκον, ὀνομάζεται νύγμα καὶ νύξις· εἰ δὲ <br class="lb"/>βαρὺ, θλάσμα
						καὶ θλάσις. τῶν δ’ ἐξ ἀναβρώσεως, ὅσα μὲν ἐν <br class="lb"/>ὀστῷ γίγνεται, τερηδών· ὅσα δὲ ἐν τοῖς
						ἄλλοις, ἕλκος. ἀλλ’ <br class="lb"/>ὀνομάζειν μὲν ἐξέστω καὶ ἄλλως. αἱ διαφοραὶ δὲ αἱ σύμπασαι
						<br class="lb"/>τοιαῦταί εἰσι καὶ τοσαῦται τοῦ πέμπτου γένους τῶν <br class="lb"/>νοσημάτων, ὅταν ἐν τοῖς
						πρώτοις συνίστηται μέρεσιν. ἐν <br class="lb"/>ὀργανικοῖς δὲ, ὡς εἴρηται, κατὰ τὰς τῶν ἑτερογενῶν
						γίγνεται <br class="lb"/>συμφύσεις, καὶ καλεῖται πάντα ἀποσπάσματα. διαιρεθέντος <br class="lb"/>μέντοι τινὸς
						ὅλου τῶν ὁμοιομερῶν, εἴη μὲν ἄν καὶ <br class="lb"/>αὐτοῦ τοῦ διῃρημένου τὸ πάθος, εἴη δ’ ἂν καὶ
						τοῦ σύμπαντος <br class="lb"/>ὀργάνου, ποτὲ μὲν κατὰ συμβεβηκὸς, ὡς ἐπειδὰν <br class="lb"/>ἤτοι μῦς, ἤ τι
						τοιοῦτον ἕτερον πάθῃ, ποτὲ δὲ καὶ πρῶτον, <br class="lb"/>ἐπειδὰν σύνδεσμος. ὥσπερ οὖν ἐφ’ ἑνὸς
						γένους νοσήματος, <br class="lb"/>ἐν ᾧ τὸ συνεχές τῶν μορίων βλάπτεται, τὰς διαφορὰς 
<a class="pb" href="#pb240" id="pb240">[p. 240]</a>

						ἐγὼ νῦν ἐπῆλθον, οὕτω καὶ σὺ πειράθητι τῶν ἄλλων <br class="lb"/>τεττάρων γενῶν, ὡσαύτως διελθεῖν.
						ἀναμιμνήσκειν γὰρ αὐτῶν <br class="lb"/>ἐν τῷδε τῷ λόγῳ περιττὸν ἐδόκει μοι, γεγραμμένων γε
						<br class="lb"/>ἁπάντων ἀκριβῶς ἐν τῷ περὶ τῆς τῶν νοσημάτων διαφορᾶς. </p>
                </section>
                <section id="body-1-7" class="div textpart chapter level3">
                  <p class="p autofirst"><span class="milestone">176</span>Πάλιν οὖν ἀναμνήσομαι ἡμᾶς αὐτοὺς, <br class="lb"/>ὡς κᾀν τοῖς
						ἄλλοις ἅπασιν, ὧν ἐν συνθέσει τὸ τῆς οὐσίας εἶδός <br class="lb"/>ἐστιν, ἐδείχθη τὰ σύμπαντα γένη
						τέτταρα, τῆς ὅλης οὐσίας <br class="lb"/>αὐτῶν αἴτια, καὶ προσέτι τοῦ κατωρθωμένου τε καὶ
						διημαρτημένου <br class="lb"/>σχήματος ἐν αὐτοῖς· ἔπειτα δ’ , ὅτι καὶ αὐτῶν <br class="lb"/>τῶν ἁπλῶν ἑκάστου
						μορίων ἀναγκαῖόν ἐστιν ἐπίστασθαι τὴν <br class="lb"/>φύσιν, εἰ καὶ τὴν τούτων τις ἀρετήν τε καὶ
						κακίαν ἱκανός ἐστι <br class="lb"/>γνωρίζειν, ἐπανορθοῦσθαί τε τὰ παθήματα. πεπονθυίας <br class="lb"/>γοῦν ἐν
						οἰκίᾳ κεραμίδος ἢ πλίνθου τινὸς, ὠμῆς ἢ ὀπτῆς, ἐπίστασθαι <br class="lb"/>χρὴ τὸν τεχνίτην, ὅπως τε
						δημιουργήσει τοιαύτην ἑτέραν, <br class="lb"/>ὅπως τε τὴν μὲν πεπονθυῖαν ἐξαιρήση, καταθήσεται δ’
						<br class="lb"/>εἰς τὸν ἐκείνης τόπον ἑτέραν ἀπαθῆ. τῷ μέντοι γε τὴν περὶ <br class="lb"/>τὸ σῶμα τἀνθρώπου
						τέχνην συνισταμένῳ πρὸς τοῖς ἄλλοις 
<a class="pb" href="#pb241" id="pb241">[p. 241]</a>
 καὶ ἀναγκαῖον τοῦτο ἔσται, γιγνώσκειν,
						εἴτε δυνατόν ἐστιν <br class="lb"/>ἀντιτιθέναι τι μόριον, εἴτε ἀδύνατον ἀντ’ ἄλλου τίθεσθαι.
						<br class="lb"/>σάρκα μὲν ἐκκόψας πεπονθυῖαν, ἑτέραν ἐργάσασθαι δύνασαι. <br class="lb"/>νεῦρον δὲ ἢ σύνδεσμον
						κόψας, ἕτερον ἀποτελέσαι <br class="lb"/>τοιοῦτο οὐ δυνήσῃ. τῇ μὲν γὰρ ἐξ αἵματος ἡ γένεσις, τοῖς
						<br class="lb"/>δὲ ἐκ σπέρματος. ἔστι δὲ καὶ ὀστοῦν ἕν τι τῶν ἐν τῇ <br class="lb"/>πρώτῃ διαπλάσει
						συνισταμένων, ἀλλ’ εἰς τὴν χώραν αὐτοῦ <br class="lb"/>καταθεῖναί τι δυνάμεθα παραπλήσιον ὀστῷ. καὶ
						ταῦτα ἐγὼ <br class="lb"/>μὲν νῦν ἀπεφηνάμην ἐκ προχείρου λαβὼν ἕνεκα παραδείγματος. <br class="lb"/>ὁ δὲ
						λόγος αὐτόν γε κελεύει ζητῆσαι τὸν συνιστάμενον <br class="lb"/>τὴν τέχνην, καὶ ἤδη γε τὰς ἀρχὰς
						τῆς εὑρέσεως ὑπεγραψάμην, <br class="lb"/>ἐπὶ τὴν πρώτην τοῦ ζώου γένεσιν ἀναπέμψας, <br class="lb"/>καὶ
						συμβουλεύσας ζητῆσαι, τίνα μὲν ἐκ σπέρματος ἐγένετο, <br class="lb"/>τίνα δ’ ἐκ τροφῆς ἀεὶ
						γίγνεται. ἔτι δὲ δὴ μᾶλλον ἡ μέθοδος <br class="lb"/>ἀναγκάζει τε καὶ κελεύει ζητεῖν ἡμᾶς, εἴθ’ ἕν
						ἐστιν <br class="lb"/>ἕκαστον τῶν ὁμοιομερῶν τε καὶ ἁπλῶν φαινομένων μορίων, <br class="lb"/>εἴτ’ ἐκ πλειόνων
						σύγκειται, καὶ τίς ὁ τρόπος αὐτοῖς ἐστι 
<a class="pb" href="#pb242" id="pb242">[p. 242]</a>
 τῇ συνθέσει. εὔδηλον γὰρ, ὡς καὶ
						ταῦτα τοῖς ὀργανικοῖς <br class="lb"/>ὀνομαζομένοις ἀνάλογα, ἔν τε τῇ ποσότητι καὶ διαπλάσει καὶ
						<br class="lb"/>μεγέθει καὶ θέσει <span class="milestone">37</span>τῶν συνιστάντων αὐτὰ, τήν τ’
						ἀρετὴν <br class="lb"/>ἕξει καὶ τὴν κακίαν, εἴπερ ἀνάλογος ὁ τρόπος αὐτῶν ἐστι τῆς <br class="lb"/>γενέσεως.
						εἰ δ’ οὐχ οὕτως, ἀλλ’, ὡς ἡ τετραφάρμακοσὀνο μαζομένη, <br class="lb"/>δι’ ὅλων κερασθέντων ἁπάντων
						ἐγένετο, καθ’ ἕτερον <br class="lb"/>τρόπον ἐξευρήσεις αὐτῶν τὴν ἀρετήν τε καὶ κακίαν, καὶ <br class="lb"/>τὴν
						νόσον. ὥσπερ, οἶμαι, εἰ μὴ κερασθέντων, ἀλλ’ ἐκ <br class="lb"/>παραθέσεως ἀκριβοῦς ἡ ἕνωσις αὐτῶν
						ἐστιν, ὁμοίως τῷ κεφαλικῷ <br class="lb"/>τῷ καλουμένῳ φαρμάκῳ ξηρῷ, καὶ οὕτως ἐξεύροις <br class="lb"/>τὴν
						ἀρετήν τε καὶ κακίαν, καὶ νόσους οἰκείας τῇ γενέσει <br class="lb"/>τοῦ πράγματος. εἰ δὲ μήτε ἐκ
						πολλῶν διαφερόντων κατ’ <br class="lb"/>εἶδος, ἀλλ’ ὁμοειδῶν ἁπάντων σύγκειται, καθάπερ εἰ οὕτως
						<br class="lb"/>ἔτυχεν οἰκία τις ἐξ ὀπτῆς πλίνθου μόνης, ἢ λίθων, ἐν τῇ <br class="lb"/>συνθέσει μόνῃ δηλονότι
						ἐξευρήσεις τῶν ὁμοιομερῶν τὴν ἀρετήν <br class="lb"/>τε καὶ κακίαν, καὶ νόσους οἰκείας τῇ γενέσει
						τοῦ <br class="lb"/>πράγματος. ὅτι μὲν δὴ τῶν εἰρημένων ἕν τι τοῖς ὁμοιομερέσιν 
<a class="pb" href="#pb243" id="pb243">[p. 243]</a>

						ὑπάρχει σώμασιν, ὁ λόγος ἡμῖν ὑφηγεῖται. τί δ’ ἐξ <br class="lb"/>αὐτῶν ἐστιν ἀληθὲς, ἀκριβοῦς
						δεῖται σκέψεως. ὁρῶμέν <br class="lb"/>γέ τοι καὶ τοὺς φιλοσόφους, ἐπὶ τὴν τοιαύτην μὲν ἀφικομένους
						<br class="lb"/>ζήτησιν, ὥσπερ καὶ <span class="milestone">177</span>τῶν ἰατρῶν ἐνίους, ἐπιπλέον
						<br class="lb"/>ἀλλήλων διενεχθέντας. διό μοι καὶ δοκοῦσιν οἱ πλεῖστοι <br class="lb"/>τῶν ἰατρῶν ἀποστῆναι
						τῆς τοιαύτης ζητήσεως, ἀπογνόντες <br class="lb"/>εὑρήσειν τὸ ζητούμενον. ἔνιοι δ’ οὐ μόνον ὡς
						<br class="lb"/>ἀδυνάτου τῆς εὑρέσεως ἀπέστησαν, ἀλλὰ καὶ ὡς ἀχρήστου. <br class="lb"/>ὅτι μὲν οὐκ ἄχρηστος,
						εἰ μέλλοι τις οὐ διὰ πείρας τινὸς, <br class="lb"/>ἀλλὰ μεθόδῳ συστήσασθαι τὴν τέχνην, ἤδη μοι
						δοκεῖ πρόδηλον <br class="lb"/>ὑπάρχειν· ὅτι δὲ οὐδ’ ἀδύνατος, ἐφεξῆς σκοπῶμεν, <br class="lb"/>ὀλίγον τι
						πρότερον ἡμῖν διαλεχθέντες. εἰ γάρ τί μοι πιστεύεις, <br class="lb"/>ὥσπερ οὖν πιστεύεις, ὁρῶν με
						οὐδὲν πρὸς δόξαν <br class="lb"/>ἀνθρώπων, ἀλλὰ καὶ πρὸς ἀλήθειαν ἅπαντα πράττοντα, <br class="lb"/>μὴ
						καταπληττέτω σε τὸ πλῆθος τῶν διαφωνησάντων ἰατρῶν <br class="lb"/>τε καὶ φιλοσόφων. εἰ μὲν γὰρ ἐξ
						ὧν χρὴ γνῶναι τἀληθὲς, <br class="lb"/>ἅπασιν ὑπῆρξεν, εἶτ’ οὐχ εὗρον, εὔλογον ἦν ἀπογνῶναι 
<a class="pb" href="#pb244" id="pb244">[p. 244]</a>
 τῆς εὑρέσεως. εἰ δὲ τινὰ μὲν οὐδ’ ὅλως ἔσχον, ὥσπερ οὖν <br class="lb"/>ὁμολογοῦσι καὶ
						αὐτοὶ, τινὰ δ’ ἄδηλον εἰ ἔσχον, ἡμεῖς δὲ <br class="lb"/>σύνισμεν αὑτοῖς ἔχουσιν ἅπαντα, θαῤῥούντως
						χρὴ προσιέναι <br class="lb"/>τῇ ζητήσει. τίνα τοίνυν ἐστὶν, ἃ χρὴ συνελθεῖν, ἵνα ζητῶν <br class="lb"/>ὁτιοῦν
						τις ἤτοι γνῷ τἀληθὲς, ἢ μὴ γνοὺς οὐκ ἀπογνῷ <br class="lb"/>τῆς εὑρέσεως; ἑπτὰ δηλονότι. πρῶτον μὲν
						ὀξεῖα φύσις, <br class="lb"/>ὥστε ὅπερ ἂν ἐκδιδάσκηται μάθημα λογικὸν ἑτοίμως ἕπεσθαι.
						<br class="lb"/>δεύτερον δὲ ἡ ἐκ τῆς παιδικῆς ἡλικίας ἀγωγή τε καὶ ἄσκησις, <br class="lb"/>ὡς ἐν τοῖς πρώτοις
						γενέσθαι μαθήμασι. μάλιστα δ’ <br class="lb"/>αὐτὸν ἐν ἀριθμητικῇ τε καὶ γεωμετρίᾳ γυμνάσασθαι δεῖ,
						<br class="lb"/>καθάπερ καὶ Πλάτων συμβουλεύει. τρίτον ἐπὶ τούτοις <br class="lb"/>ἅπασιν ὑποσχεῖν τὰ ὦτα τοῖς
						κατὰ τὸν ἑαυτοῦ χρόνον ἀρίστοις <br class="lb"/>εἶναι δοκοῦσιν. εἶτα τέταρτον αὐτὸν εἶναι
						φιλοπονώτατον, <br class="lb"/>ὡς μηδὲν μήθ’ ἡμέρας, μήτε νυκτὸς ἐκμελετᾷν <br class="lb"/>ἄλλο πλὴν τῶν
						μαθημάτων. εἶτα πέμπτον, ὅπερ ὀλιγίστοις <br class="lb"/>ὑπῆρξεν, ἀληθείας ὀρεχθῆναι, καὶ τοῦτο
						σπουδάσαι μόνον ἐν <br class="lb"/>ἅπαντι τῷ βίῳ, καταφρονήσαντα τῶν ἄλλων ἁπάντων, ἃ τοῖς 
<a class="pb" href="#pb245" id="pb245">[p. 245]</a>
 πολλοῖς διεσπούδασται. πρὸς τούτοις ἕκτον, ἐκμαθεῖν τινα <br class="lb"/>μέθοδον, ᾗ
						διακρίνεται τὸ ἀληθές τε καὶ τὸ ψεῦδος. οὐ <br class="lb"/>γὰρ δὴ ἀποχρήσει γε μόνον εἰς τὴν
						εὕρεσιν ὧν ζητοῦμεν <br class="lb"/>ἐπιθυμῆσαι τῆς ἀληθείας, ἀλλὰ χρὴ καὶ δύναμίν τινα τῆς
						<br class="lb"/>εὑρέσεως πορίσασθαι. ἕβδομον ἐπὶ τούτοις ἅπασιν, ἀσκῆσαι <br class="lb"/>τὴν μέθοδον, ὡς μὴ
						γιγνώσκειν μόνον, ἀλλὰ κεχρῆσθαι δύνασθαι. <br class="lb"/>εἰ γὰρ δὴ τοῖς μὲν ῥήτορσιν ἐλάττονα
						τέχνην μετερχομένοις <br class="lb"/>οὐχ ἱκανὸν εἶναι δοκεῖ τὸ γνῶναι τὴν μέθοδον, <br class="lb"/>ἀλλ’ ἐν
						ἅπαντι τῷ βίῳ τὴν ἄσκησιν αὐτῆς μεταχειρίζονται, <br class="lb"/>πολὺ μᾶλλον τοῖς οὕτω μεγάλα
						ζητοῦσιν οὐκ ἀποχρήσει <br class="lb"/>μόνως ἐκμαθεῖν τὴν μέθοδον. εἰ μὲν οὖν ἕν τι τῶν εἰρημένων
						<br class="lb"/>ἐνδέοι τῷ καθηγουμένῳ τῆς ἐπὶ τὴν ἀλήθειαν ὁδοῦ, <br class="lb"/>δίκαιόν ἐστι μὴ πάνυ τι
						τυχεῖν ἐλπίζειν, ὧν ἐφίεται. εἰ δὲ <br class="lb"/>ἅπαντα ὑπάρχει, τί κωλύει ζητεῖν τὸ ἀληθὲς ἐπ’
						ἐλπίσιν <br class="lb"/>ἀγαθαῖς; </p>
                </section>
                <section id="body-1-8" class="div textpart chapter level3">
                  <p class="p autofirst">Ἐστὶ μὲν δὴ τὸ προκείμενον, ὥσπερ τοῦ σύμπαντος <br class="lb"/>σώματος ἐξ ἀνατομῆς ἐμάθομεν
						ἅπαντα τὰ μόρια μέχρι τῶν 
<a class="pb" href="#pb246" id="pb246">[p. 246]</a>
 ἁπλουστάτων, ὡς πρὸς τὴν αἴσθησιν, οὕτω καὶ αὐτὸ
						τοῦτο <br class="lb"/>ἐξευρεῖν, ὁποῖα τὰ. πρὸς τὴν φύσιν ἐστὶ τὰ πρῶτά τε καὶ <br class="lb"/>ἁπλούστατα
						μόρια. μὴ τοίνυν ἐπὶ πάντων, ἀλλ’ ἐφ’ ἑνὸς, <br class="lb"/>ὡς ἐπὶ παραδείγματος, ὁ λόγος ἡμῖν
						γιγνέσθω. τῆς σαρκὸς <br class="lb"/>ἐπισκεπτομένης, πρῶτον μὲν, εἰ ἕν τι τὴν ἰδέαν ἐστὶ τὸ
						<br class="lb"/>γεννῆσαν <span class="milestone">178</span>αὐτὴν στοιχεῖον. οὐδὲν γὰρ χεῖρον οὕτως
						<br class="lb"/>ὀνομάσαι τὸ πρῶτόν τε καὶ ἁπλούστατον ἐν αὐτῇ μόριον. <br class="lb"/>εἶθ’ ἑξῆς, εἴπερ μὴ
						φαίνοιτο τοιοῦτον, εἰ πολλά. κᾄπειτα, <br class="lb"/>πόσα γε, καὶ τίνα, καὶ ὅστις ὁ τρόπος αὐτοῖς
						ἐστι τῆς συνθέσεως. <br class="lb"/>ἐπεὶ τοίνυν ἡ σὰρξ ὀδυνᾶται τεμνομένη τε καὶ θερμαινομένη
						<br class="lb"/>σφοδρῶς, ἀδύνατον ἓν εἶναι τῷ εἴδει τὸ στοιχεῖον, <br class="lb"/>οἷον Ἐπίκουρος ὑπέθετο τὴν
						ἄτομον. ὅτι γὰρ οὐχ ἓν τῷ εἴδει τὸ <br class="lb"/>στοιχεῖόν ἐστι τοιοῦτον, ἐνθένδε δῆλον. οὐδεμία
						τῶν ἀτόμων <br class="lb"/>αὐτὴ καθ’ ἑαυτὴν οὔτε θερμὴ τὴν φύσιν ἐστὶν, οὔτε ψυχρὰ, <br class="lb"/>οὐ μὴν
						οὐδὲ λευκὴ τίς ἐστιν ἐξ αὐτῶν ἢ μέλαινα. καὶ τί διατρίβω, <br class="lb"/>καὶ καταμηκύνω
						κατακερματίζων τὸν λόγον; ὅλως γὰρ <br class="lb"/>οὐδεμία ποιότης ἐστὶν αὐτῇ τῇ ἀτόμῳ, ὡς οἱ
						πατέρες αὐτῶν <br class="lb"/>βούλονται. τῶν γὰρ δὴ τοιούτων ποιοτήτων πᾶσαι δι’ ὅλων 
<a class="pb" href="#pb247" id="pb247">[p. 247]</a>

						φαίνονται διεληλυθέναι τῶν σωμάτων· ὡς ἥ γε κατὰ τὸ <br class="lb"/>σχῆμα ποιότης ὑπάρχει πάσαις
						αὐταῖς, ὑπάρχει δὲ καὶ ἀντιτυπία, <br class="lb"/>καὶ βάρος. ἀλλ’ εἴτε ποιότητα χρὴ καλεῖν, εἴτε
						<br class="lb"/>ἄλλο τι τὰ τοιαῦτα, πρός γε τὸ προκείμενον οὐδὲν διαφέρει. <br class="lb"/>πάσαις γὰρ αὐταῖς
						ὑπάρχει τὰ εἰρημένα, καὶ οὐ <br class="lb"/>διαφέρουσιν ἀλλήλων εἴδει, καθάπερ αἱ ὁμοιομέρειαι τοῖς
						<br class="lb"/>ἐκείνας ὑποτιθεμένοις, ἢ τὰ τέτταρα στοιχεῖα τοῖς τιθεμένοις <br class="lb"/>ταῦτα. φησὶν οὖν
						ὁ Ἱπποκράτης, ἐγὼ δέ φημι, εἰ ἓν <br class="lb"/>ἦν ἄνθρωπος, οὐδέποτ’ ἂν ἤλγεεν, ὀρθότατα λέγων.
						τὸ <br class="lb"/>γὰρ ἓν ἀμετάβλητον εἰς ἕτερον, οὐκ ἔχον γε εἰς ὃ μεταβάλοι. <br class="lb"/>τὸ δὲ
						ἀμετάβλητον ἀναλλοίωτον καὶ ἀπαθὲς, τὸ δὲ ἀπαθὲς <br class="lb"/>ἀνώδυνον. γίγνεται τοίνυν ἐκ τῶν
						εἰρημένων προτάσεων <br class="lb"/>συμπέρασμα, τὸ ἓν ἀπαθὲς ὑπάρχειν· ἐφ’ ᾧ πάλιν ἕτερος
						<br class="lb"/>ἐρωτηθήσεται λόγος τοιόσδε. εἰ ἓν ἦν τῷ εἴδει τὸ στοιχεῖον, <br class="lb"/>οὐδὲν ἐν τοῖς
						πᾶσιν οὐδέποτε ὀδυνήσεται· ἀλλὰ μὴν ὀδυνᾶται· <br class="lb"/>οὐκ ἄρα ἕν ἐστι τὸ στοιχεῖον. ἐπεὶ δ’
						ὑπέκειτο περὶ <br class="lb"/>σαρκὸς ποιεῖσθαι τὸν λόγον, ἐπ’ ἐκείνης ἐξεταζέσθω. εἰ <br class="lb"/>ἓν ἦν τῷ
						εἴδει τὸ τῆς σαρκὸς στοιχεῖον, οὐδέποτε ἡ σὰρξ 
<a class="pb" href="#pb248" id="pb248">[p. 248]</a>
 ὀδυνήσεται· ἀλλὰ μὴν
						ὀδυνᾶται· οὐκ ἄρα ἕν ἐστι τῷ εἴδει <br class="lb"/>τὸ τῆς σαρκὸς στοιχεῖον. ὁ δ’ αὐτὸς λόγος καὶ
						καθ’ ἕτερον <br class="lb"/>ἐρωτηθήσεται τρόπον. εἰ ἀπαθές ἐστι τὸ τῆς σαρκὸς <br class="lb"/>στοιχεῖον, οὐκ
						ὀδυνηθήσεται· ἀλλὰ μὴν ὀδυνᾶται· οὐκ ἄρα <br class="lb"/>ἐστὶν ἀπαθές. εἰ δὲ καὶ πλείω λέγοι τις
						εἶναι τὰ στοιχεῖα, <br class="lb"/>μὴ μέντοι γε ἀλλοιούμενα, καὶ ἐπ’ ἐκείνων ὁ αὐτὸς λόγος
						<br class="lb"/>ἐρωτηθήσεται κατὰ τὸν αὐτὸν τρόπον. εἰ ἀπαθῆ τῆς σαρκός <br class="lb"/>ἐστι τὰ στοιχεῖα, οὐκ
						ἀλγήσει· ἀλλὰ μὴν ἀλγεῖ· οὐκ ἄρα <br class="lb"/>ἐστὶν ἀπαθῆ τὰ τῆς σαρκὸς στοιχεῖα. ὁ μὲν οὖν
						πρότερος <br class="lb"/>λόγος ἀνατρέπει τήν τε τῶν ἀτόμων, καὶ τὴν <span class="milestone">38</span>τῶν <br class="lb"/>ἀνάρμων, καὶ τὴν τῶν ἐλαχίστων ὑπόθεσιν. κατὰ δὲ τὸν <br class="lb"/>δεύτερον ἥ
						τε τῶν ὁμοιομερειῶν ἀναιρεῖται δόξα, καὶ ἡ <br class="lb"/>Ἐμπεδοκλέους. καὶ γὰρ οὗτος ἐκ τῶν
						τεσσάρων στοιχείων <br class="lb"/>βούλεται συνίστασθαι τὰ σώματα, μὴ μεταβαλλόντων εἰς
						<br class="lb"/>ἄλληλα. πρόσεχε νοῦν ἤδη τῷ λόγῳ, ὡς θᾶττον ἐλπίδος <br class="lb"/>ἐξεῦρε τὸ μέγιστον μέρος
						ὧν ἐζήτεις. οὐκ ἀπαθῆ γὰρ ἀπέδειξεν <br class="lb"/>εἶναι δεῖν τὰ στοιχεῖα τῆς σαρκός. οὔκουν ἔτι
						καθέξουσι 
<a class="pb" href="#pb249" id="pb249">[p. 249]</a>
 τὸ προκείμενον κατὰ τὸν λόγον ἐν τῇ συνθέσει <br class="lb"/>τῶν ἀπαθῶν
						ἐκείνων σωμάτων, ἃ δὴ στοιχεῖα τῆς τῶν ὄντων <br class="lb"/>ἁπάντων φύσεως ὑποτίθενται, τὰς ὀδύνας
						γεννᾶσθαι <br class="lb"/>φάσκοντες. ἀπαθὲς γὰρ ὀδυνώμενον οὔθ’ ἡ διάνοια παραδέχεται, <br class="lb"/>καὶ
						πολὺ δὴ μᾶλλον οὐδὲν τῶν αἰσθητῶν μαρτυρεῖ. <br class="lb"/>τοὺς γοῦν δακτύλους εἰ συμπλέξῃς
						ἀλλήλοις, εἶτ’ <br class="lb"/>αὖθις ἀποχωρίζοις, οὔθ’ ἡ σύνοδος, οὔθ’ ὁ διαχωρισμὸς <br class="lb"/>ὀδύνην
						ἐργάσεται. τὸ μὲν γὰρ ὀδυνᾶσθαι σὺν τῷ πάσχειν <br class="lb"/>ἐστίν. πάσχει δὲ οὐδὲν τὸ ψαῦον,
						ἐπειδήπερ ἐν δυοῖν τούτοιν <br class="lb"/>ἐστὶ τὸ πάσχειν, ἀλλοιώσει τε τῇ δι’ ὅλων καὶ λύσει
						<br class="lb"/>τῆς συνεχείας. ὁπότ’ οὖν οὐδ’ ἐν τοῖς παθητικοῖς ἐναργῶς <br class="lb"/>σώμασιν οὔθ’ ἡ
						σύνοδος, οὔθ’ ἡ ἄφοδος ὀδύνην <span class="milestone">179</span>ἐργάζεται, <br class="lb"/>σχολῇ
						γε ἂν ἐν τοῖς ἀπαθέσιν ἐργάσαιτο. οὐ μὴν <br class="lb"/>οὐδὲ τὸ ἄναρμον τὸ Ἀσκληπιάδου θραυστὸν ὂν
						ὀδυνήσεται <br class="lb"/>θραυόμενον, ἀναίσθητον γάρ ἐστιν. ὥστε οὐδὲ τούτῳ <br class="lb"/>πλέον ὀδύνης
						ἔσται ἐξ ὧν πάσχει, τῆς αἰσθήσεως ἀπούσης, <br class="lb"/>ὥσπερ ὀστῷ καὶ χόνδρῳ, καὶ πιμελῇ, καὶ
						συνδέσμῳ, καὶ 
<a class="pb" href="#pb250" id="pb250">[p. 250]</a>
 θριξί. καὶ γὰρ ταῦτα πάντα πάσχει μὲν, οὐκ ὀδυνᾶται δὲ,
						<br class="lb"/>διότι μηδὲ αἰσθάνεται. χρὴ τοίνυν τὸ μέλλον ὀδυνήσεσθαι <br class="lb"/>παθητὸν εἶναι καὶ
						αἰσθητόν. οὐ μὴν ἐξ αἰσθητικῶν γε <br class="lb"/>τῶν πρώτων ἀναγκαῖον εἷναι τὸ αἰσθητικὸν, ἀλλ’
						ἀρκεῖ τὸ <br class="lb"/>παθητικὸν μόνον. αἰσθητικὸν γὰρ δύναται γενέσθαι ποτὲ, <br class="lb"/>μεταβάλλον τε
						καὶ ἀλλοιούμενον. ἐπεὶ δ’ ἀπείρους ἐγχωρεῖ <br class="lb"/>τὸ πλῆθος γενέσθαι τὰς ἐκ τῶν στοιχείων
						ἀλλοιώσεις τε καὶ <br class="lb"/>κράσεις, ἄπειροι τῶν κατὰ μέρος σωμάτων αἱ ἰδιότητες
						<br class="lb"/>συστήσονται, καθ’ ἃς οὐδὲν ἄτοπον ἀναίσθητα γενέσθαι <br class="lb"/>πολλὰ, καὶ τῶν
						αἰσθανομένων τὸ μὲν μᾶλλον αἰσθάνεσθαι, <br class="lb"/>τὸ δ’ ἧττον. ὅτι μὲν οὖν ἀναγκαῖόν ἐστι καὶ
						πλείω τοῦ <br class="lb"/>ἑνὸς εἶναι τὰ στοιχεῖα, καὶ ἀλλοιοῦσθαι φύσιν ἔχοντα, δεδήλωται
						<br class="lb"/>σαφῶς, τοῖς γε, ὡς ὀλίγον ἔμπροσθεν εἴρηται, τὴν <br class="lb"/>παρασκευὴν ἔχουσιν ἅπασαν, ἐξ
						ὧν ἄν τις ἐπιστημονικὸς γένοιτο. <br class="lb"/>τοὺς δ’ εἰς τοσοῦτον ἥκοντας ἀναισθησίας, ὡς μηδ’
						<br class="lb"/>εἴ τίς ἐστιν ἀποδεικτικὴ μέθοδος, ζητῆσαι πρότερον ἐθέλειν, <br class="lb"/>ἢ παρ’ ἄλλου
						μαθεῖν, ἢ ἀσκηθῆναι, τούτους οὐδὲ κοινωνοὺς 
<a class="pb" href="#pb251" id="pb251">[p. 251]</a>
 τοῦ λόγου ποιητέον. οὐ γὰρ
						ἐρίζοντες ἄλλοις, ἢ νικᾷν <br class="lb"/>ἐθέλοντες, ἀλλὰ τὴν ἀλήθειαν αὐτὴν εὑρεῖν σπουδάζοντες,
						<br class="lb"/>ἐπὶ τόνδε τὸν λόγον ἀφικόμεθα. τῷ γὰρ βουλομένῳ καὶ <br class="lb"/>τὰς ἀπαιδεύτους ὑπολήψεις
						αὐτῶν ἐξελέγχειν ἴδιον γέγραπται <br class="lb"/>βιβλίον, ἐν ᾧ περὶ τῶν καθ’ Ἱπποκράτην στοιχείων
						<br class="lb"/>ἐπισκεπτόμεθα. </p>
                </section>
                <section id="body-1-9" class="div textpart chapter level3">
                  <p class="p autofirst">Πάλιν οὖν ἐπανελθόντες ἐπὶ τὸ προκείμενον, <br class="lb"/>ἐπιθῶμεν αὐτῷ τέλος. ἐπειδὴ τὸ
						στοιχεῖον ἀλλοιωτόν ἐστι δι’ <br class="lb"/>ὅλου, πόσα τὰ πάντ’ ἐστὶ στοιχεῖα, διέλθωμεν ἑξῆς,
						ἀρχὴν <br class="lb"/>κᾀνταῦθα τῶν λόγων τῶν ἐναργῶς τι φαινομένων ποιησάμενοι. <br class="lb"/>τοῖς
						ἀλλοιοῦσιν ὁτιοῦν ἀναγκαῖον καὶ ἁψαμένοις ὧν <br class="lb"/>πρῶτον ἀλλοιῶσι, ποιήσασθαι τὴν
						μεταβολὴν, ὥσπερ ἡ <br class="lb"/>αἴσθησις διδάσκει, καὶ αὐτὴ τῶν πραγμάτων ἡ φύσις ἐνδείκνυται.
						<br class="lb"/>παρὰ γὰρ τὴν ἔννοιάν ἐστιν ὑπὸ τῆς ἐνταῦθα <br class="lb"/>φλογὸς ἀλλοιοῦσθαί τι τῶν ἐν
						Αἰγύπτῳ. καὶ μὴν εἰ ἁψάμενον <br class="lb"/>ἀλλοιοῖ τὸ μεταβάλλον, ἀναγκαῖον αὐτῷ κατά τινας
						<br class="lb"/>τῶν ἁπτῶν ποιότητας ἐνεργῆσαι. τί οὖν τὸ κωλῦον ἐστὶν <br class="lb"/>ἐπισκέψασθαι πάσας
						αὐτάς; ὀξὺ μὲν οὖν τέμνει τὸ πλησιάζον, 
<a class="pb" href="#pb252" id="pb252">[p. 252]</a>
 ἀλλ’ οὐκ ἀλλοιοῖ τὴν οὐσίαν αὐτοῦ,
						καθάπερ οὐδὲ <br class="lb"/>τὸ βάρος, ἀλλὰ θλᾷ μὲν καὶ τοῦτο, δι’ ὅλου δ’ οὐκ ἐργάζεται <br class="lb"/>τῆς
						πασχούσης οὐσίας τὴν μεταβολήν. οὐ μὴν οὐδὲ <br class="lb"/>σκληρότης οὕτω ἀλλοιῶσαι δύναται τὸ
						πλησιάζον, ὡς εἰς <br class="lb"/>ἕτερον εἶδος μεταστῆσαι. θερμότης μέντοι καὶ ψυχρότης <br class="lb"/>ὅλην
						ἀλλοιῶσαι δύναται τὴν πλησιάζουσαν οὐσίαν. ὡσαύτως <br class="lb"/>δὲ ὑγρότης καὶ ξηρότης, εἰ καὶ
						μὴ διὰ τάχους ὁμοίως <br class="lb"/>ταῖς εἰρημέναις, ἀλλ’ ἐν χρόνῳ γε καὶ αὗται μεταλλάττουσι
						<br class="lb"/>τὰ ὑποκείμενα. ἆρ’ οὖν καὶ ἑτέραν τινὰ ἔχομεν ἀλλοιοῦν <br class="lb"/>δυναμένην; ἢ τὸ σύμπαν
						πλῆθος ἐν ταύταις ἐστί; καὶ μόνας <br class="lb"/>ὀνομάζεσθαί τε καὶ νομίζεσθαι προσήκει τὰς
						εἰρημένας <br class="lb"/>ποιότητας δραστικὰς, καὶ μάλιστ’ ἐν αὐταῖς τὴν πρώτην ἀντίθεσιν, <br class="lb"/>καὶ
						κατ’ αὐτὴν μᾶλλον τὴν θερμότητα, δραστικωτάτη <br class="lb"/>
						<span class="milestone">180</span>γὰρ αὕτη τῶν ποιοτήτων ἐστίν. ἑξῆς δ’ αὐτῆς
						<br class="lb"/>ψυχρότης, εἶθ’ ὑγρότης, καὶ ξηρότης. ἄλλη δὲ οὐδὲ <br class="lb"/>μία ποιότης ἀλλοιοῖ τὰ
						πλησιάζοντα δι’ ὅλων αὐτῶν. εἰ <br class="lb"/>γάρ τι διασπᾷ, καὶ θλᾷ, καὶ τέμνει, καὶ νύττει, δρᾷ
						<br class="lb"/>μέντοι καὶ τοῦτο, δι’ ὅλου δὲ οὐκ ἐκτείνει τοῦ πάσχοντος 
<a class="pb" href="#pb253" id="pb253">[p. 253]</a>
 τὴν
						ἀλλοίωσιν, ὅθεν οὐδ’ εἰς ἕτερον εἶδος οὐσίας αὐτὸ μεθίστησιν, <br class="lb"/>ἀλλ’ εἰς πλείστας
						διαιρεῖ. τὴν γοῦν χιόνα διαιρῶν <br class="lb"/>μὲν εἰς ἐλάχιστα μόρια, φυλάξεις χιόνα, θερμήνας δὲ
						<br class="lb"/>παύσεις τοῦ εἶναι χιόνα. καὶ γὰρ καὶ ἡ γένεσις ἐξ ὕδατός <br class="lb"/>αὐτοῦ ψυχθέντος, οὐκ
						εἰς ἓν ἀθροισθέντος. αὔξησις μὲν <br class="lb"/>γὰρ οὐσίας τοῦτο, γένεσις δὲ ἐκεῖνο. καὶ δὴ καὶ
						τῶν ἐναντίων, <br class="lb"/>ἡ μὲν εἰς σμικρὰ διαίρεσις, μείωσις τῆς οὐσίας ἐστὶν, <br class="lb"/>ἡ δὲ
						θέρμανσις, ἑτέρας οὐσίας ἐστὶ γένεσις, ὅταν ἀλλοιώσῃ <br class="lb"/>τὸ προϋπάρχον εἶδος. ὅσα
						τοίνυν σώματα πρῶτον τὰς τοιαύτας <br class="lb"/>ἔχει ποιότητας, ἐκεῖνα στοιχεῖα τῶν ἄλλων ἁπάντων
						<br class="lb"/>ἐστὶ, καὶ τῆς σαρκός. ἔστι δὲ ταῦτα, γῆ, καὶ ὕδωρ, καὶ <br class="lb"/>ἀὴρ, καὶ πῦρ, ἅπερ
						ἅπαντες οἱ μὴ φεύγοντες ἀπόδειξιν <br class="lb"/>φιλόσοφοι στοιχεῖα τῶν γεννωμένων τε καὶ
						φθειρομένων <br class="lb"/>ἔφασαν εἶναι. καὶ μεταβάλλειν εἰς ἄλληλά φασιν αὐτὰ, καὶ <br class="lb"/>εἶναί τι
						κοινὸν ἅπασιν ὑποκείμενον. ἀλλ’ οὐ περὶ τούτων <br class="lb"/>ὁ λόγος· ὅτι δὲ οὐ χρὴ δυσωπεῖσθαι
						τὸ πλῆθος τῶν ἁμαρτανόντων <br class="lb"/>τῆς ἀληθείας, ἀλλ’ εἰ μὲν ἔχει τις ἀπόδειξιν, 
<a class="pb" href="#pb254" id="pb254">[p. 254]</a>
 ἐκείνῃ πιστεύειν. εἰ δὲ οὐκ οἶδεν ὅλως οὐσίαν ἀποδείξεως, <br class="lb"/>ὥσπερ ἔνιοι
						τῶν φιλοσοφεῖν φασκόντων ὁμολογοῦσι, μὴ τολμᾷν <br class="lb"/>ἀποφαίνεσθαι πάντως. παραπλήσιον γὰρ
						τοῦτό γε <br class="lb"/>τῷ βούλεσθαι μαθεῖν, ὅπως χρὴ προγιγνώσκειν ἔκλειψιν <br class="lb"/>ἡλίου, πρὶν ἐπ’
						ἀριθμῶν καὶ γραμμῶν γυμνάσασθαι. φευκτέον <br class="lb"/>οὖν σοι τοιούτους ἀνθρώπους, ὥσπερ τὰ
						βάραθρα· <br class="lb"/>συγκατασπῶσι γὰρ αὑτοῖς ἐνίοτε τοὺς πλησιάζοντας, ἢ πάντως <br class="lb"/>γε
						ῥυπαίνουσι, εἰ μή τις ἱκανῶς εἴη γεγυμνασμένος ἐν <br class="lb"/>θεωρίᾳ λογικῇ. ταύτῃ τοι καὶ
						ἀσκητέον ἡμῖν οὕτως, ὡς <br class="lb"/>οὐδὲν ἕτερον, ἐκείνην τὴν θεωρίαν. ἀλλὰ τοῦτο μὲν οἷδ’
						<br class="lb"/>ὅτι πάρεργον. </p>
                </section>
                <section id="body-1-10" class="div textpart chapter level3">
                  <p class="p autofirst">Ἐπὶ δὲ τὸ προκείμενον ἐπανίωμεν. ἐκ τῶν <br class="lb"/>τεσσάρων στοιχείων ἀλλήλοις κεραννυμένων
						ἓν ὁμοιομερὲς γίγνεται <br class="lb"/>σῶμα, κατὰ τὸ τῆς κράσεως ποιὸν, ἤτοι γε αἰσθητικὸν, <br class="lb"/>ἢ
						ἀναίσθητον. ὡσαύτως δὲ καὶ κατὰ μέρος ἐν <br class="lb"/>ἑκατέρῳ τῷ γένει διαφοραὶ πᾶσαι τῇ τῆς
						κράσεως ἕπονται <br class="lb"/>διαφορᾷ. κατὰ γοῦν τὴν ταύτης ἰδιότητα τὸ μὲν γίγνεται 
<a class="pb" href="#pb255" id="pb255">[p. 255]</a>
 ὀστοῦν, τὸ δὲ σὰρξ, τὸ δὲ ἀρτηρία, τὸ δὲ νεῦρον. <br class="lb"/>ἀλλὰ καὶ ἡ καθέκαστον αὐτῶν
						ἰδιότης ἐν τῇ τῆς κράσεώς <br class="lb"/>ἐστιν ἰδιότητι. ξηροτέρα μὲν γὰρ καὶ θερμοτέρα σὰρξ ἡ
						<br class="lb"/>τοῦ λέοντος· ὑγροτέρα δὲ καὶ ψυχροτέρα τοῦ προβάτου· <br class="lb"/>
						<span class="milestone">39</span>μέση δ’ ἀμφοῖν ἡ τοῦ ἀνθρώπου. καὶ αὐτῶν δὲ τῶν
						<br class="lb"/>ἀνθρώπων ἡ μὲν τοῦ Δίωνος, εἰ οὕτως ἔτυχε, θερμοτέρα, <br class="lb"/>ψυχροτέρα δ’ ἡ τοῦ
						Φίλωνος. ὥστε γίγνεσθαι τὰς διαφορὰς <br class="lb"/>τῶν ὁμοιομερῶν σωμάτων ἁπλᾶς μὲν, ὅσα πέρ ἐστι
						τὰ <br class="lb"/>στοιχεῖα, θερμοτέρας, καὶ ψυχροτέρας, καὶ ὑγροτέρας, καὶ <br class="lb"/>ξηροτέρας·
						συνθέτους δ’ ἄλλας τέτταρας, ὑγροτέρας τε <br class="lb"/>ἅμα καὶ ψυχροτέρας, θερμοτέρας τε καὶ
						ὑγροτέρας· ἄλλην <br class="lb"/>τέ τινα τρίτην ξηροτέραν τε ἅμα καὶ θερμοτέραν· ἐφ’ ᾗ
						<br class="lb"/>τετάρτην ψυχροτέραν τε ἅμα καὶ ξηροτέραν· ἐφ’ αἷς πρώτην <br class="lb"/>ἁπασῶν εἶναι τὴν
						εὐκρατοτάτην. ἀλλὰ περὶ μὲν τούτων <br class="lb"/>ὁ λόγος ἱκανὸς ἐξείργασται σύμπας ἐν <span class="milestone">181</span>τοῖς περὶ <br class="lb"/>κράσεων. ὁ δὲ νῦν ἐνεστὼς, ἐπειδὴ τῶν
						ὁμοιομερῶν τὴν <br class="lb"/>ἀρετήν τε καὶ τὴν κακίαν ἐξεῦρεν ἐν τῇ συμμετρίᾳ τε καὶ <br class="lb"/>ἀμετρίᾳ
						τῶν στοιχείων, ἑξῆς ζητήσει. διορίσαι τῆς κακίας <br class="lb"/>αὐτῶν τὴν νόσον. ὁ διορισμὸς δὲ
						ἀπὸ τῆς ἐννοίας ἑκατέρων 
<a class="pb" href="#pb256" id="pb256">[p. 256]</a>
 τῶν πραγμάτων, ὡς ἐν τῷ περὶ ἀποδείξεως
						ἐδείκνυτο, τὴν <br class="lb"/>πρώτην ἀρχὴν ἕξει. τίς οὖν ὑγιαινούσης κατασκευῆς τοῦ <br class="lb"/>σώματος
						ἔννοια, καὶ τίς ἤδη νοσούσης; ἡ μὲν οὖν ὑγιαίνουσα <br class="lb"/>κατασκευὴ τοῦ σώματος ἀβλαβεῖς
						ἔχει τὰς κατὰ <br class="lb"/>φύσιν ἐνεργείας· ἡ δὲ νοσοῦσα βεβλαμμένας. ὥστ’, ἐπειδάν <br class="lb"/>τις
						ὑγιαίνων ἀσθενεστέρας μὲν ὑγιαίνοντος ἑτέρου τὰς <br class="lb"/>ἐνεργείας ἔχῃ, μηδέπω δ’ ἤδη
						βεβλαμμένας, δυσκρατότερος <br class="lb"/>μέν ἐστι, νοσεῖ δ’ οὐδέπω. μία μὲν οὖν ἡ εὐκρατοτάτη
						<br class="lb"/>τῶν ἕξεών ἐστι τῶν ὑγιεινῶν, ὀκτὼ δὲ δύσκρατοι. νόσος δὲ <br class="lb"/>εὔκρατος μὲν οὐδεμία,
						δύσκρατοι δὲ σύμπασαι, τοσαῦται <br class="lb"/>τὸν ἀριθμὸν, ὅσαι περ αἱ ὑγιειναὶ δυσκρασίαι. εἰ δ’
						οὐκ <br class="lb"/>ἀρέσκει τινὶ τῶν ὑγιαινόντων τοὺς μὲν εὐκράτους τίθεσθαι, <br class="lb"/>τοὺς δὲ
						δυσκράτους, οὗτος ἀναγκασθήσεται δυοῖν δογμάτων <br class="lb"/>ἑλέσθαι θάτερον, ἢ διαπαντὸς
						ἅπαντας νοσεῖν, ἢ μίαν <br class="lb"/>ἁπάντων εἶναι κρᾶσιν ἀνδρῶν καὶ γυναικῶν, ἀκμαζόντων,
						<br class="lb"/>γερόντων, παίδων, ἀθλητῶν, ἰδιωτῶν, ἐργατῶν, ἀργῶν, <br class="lb"/>ἰσχυρῶν, ἀσθενῶν, ἀλλ’
						ἑκάτερον ἄτοπον. ἀναγκαῖον οὖν 
<a class="pb" href="#pb257" id="pb257">[p. 257]</a>
 τρίτον εἷναί τι πλάτος ὑγείας, ὡς παμπόλλας
						ἐν αὐτῷ περιέχεσθαι <br class="lb"/>διαφορὰς τῶν ὑγιαινόντων σωμάτων, ἐν τῷ μᾶλλόν <br class="lb"/>τε καὶ
						ἧττον. οὕτω δὲ κᾀν τοῖς ἄλλοις ἅπασιν ἔχει. καὶ γὰρ <br class="lb"/>οἰκία, καὶ ναῦς, καὶ σκίμπους,
						καὶ κιβωτὸς, ἱμάτιόν τε, καὶ <br class="lb"/>ὑπόδημα, καὶ δίφρος, ἤτοι βέλτιόν ἐστιν, ἢ χεῖρον τῇ
						κατασκευῇ, <br class="lb"/>πρὶν νοσεῖν. καὶ τρεῖς ταύτας ὑποθετέον ἡμῖν ἐστι <br class="lb"/>κατασκευὰς
						σώματος ἅπασι τοῖς οὖσι, τὴν ἀρίστην, τὴν <br class="lb"/>φαύλην, τὴν νοσοῦσαν. ἀλλ’ ἡ μὲν ἀρίστη
						μία, τὸ χεῖρον <br class="lb"/>γὰρ οὐκ ἐγγίγνεται τῷ τελεωτάτῳ· τῶν δὲ ἄλλων ἀμφοῖν <br class="lb"/>οὐκ
						εὐαρίθμητον μὲν τὸ πλῆθος, αἱ διαφοραὶ δ’ ἐν τῷ <br class="lb"/>μᾶλλόν τε καὶ ἧττον. </p>
                </section>
                <section id="body-1-11" class="div textpart chapter level3">
                  <p class="p autofirst">Ὁπότ’ οὖν ἐν τῷδε τῷ λόγῳ γεγόναμεν, <br class="lb"/>ἐπιστήσαντες αὐτὸν ἀναλάβωμεν ἐν κεφαλαίοις
						τὰ εἰρημένα. <br class="lb"/>γνωσόμεθα γὰρ οὕτως, ὁπόσον τε τοῦ ζητουμένου τὸ εὑρημένον <br class="lb"/>ἤδη,
						καὶ ὁπόσον ἔτι τὸ ὑπολειπόμενόν. ἐστι. προὔκειτο <br class="lb"/>μὲν ἡμῖν συστήσασθαι τέχνην ὑγείας
						ποιητικὴν, ἀλλ’ <br class="lb"/>οὐχ οὕτως, ὡς ἡ οἰκοδομικὴ τῆς οἰκίας δημιουργική ἐστιν, <br class="lb"/>ἀλλ’
						ὡς τοῦ διαφθειρομένου μέρους αὐτῆς ἐπανορθωτική. 
<a class="pb" href="#pb258" id="pb258">[p. 258]</a>
 καὶ οὐδ’ ἐνταῦθα πάντη
						τὸν αὐτὸν τρόπον, ἀλλ’ αὐτὸ δὴ <br class="lb"/>τοῦτο τὸ ζητούμενον ἦν ἐξευρεῖν, ἄχρι πόσου
						παραπλησίως <br class="lb"/>οἰκοδόμῳ τὰ σφάλματα τοῦ σώματος ἐπανορθοῦσθαι δυνατός <br class="lb"/>ἐστιν ὁ τὴν
						ὑγιαστικὴν τέχνην μεταχειριζόμενος. ἐπεὶ <br class="lb"/>δ’ ἀναγκαῖον εἰς ἅπαντα τὰ τοιαῦτα
						προεγνῶσθαι τὴν φύσιν <br class="lb"/>τοῦ σώματος, οὗ τὰ σφάλματα μέλλει θεραπεύειν ἡ <br class="lb"/>τέχνη,
						διὰ τοῦτ’ αὐτὸ ἐζητήσαμεν. εὑρόντες δ’, ὡς ἐνέργειαί <br class="lb"/>τε καὶ κατασκευαὶ μορίων εἰσὶ
						κατὰ φύσιν, ὧν ἀντιποιεῖσθαι <br class="lb"/>χρὴ παντὶ τρόπῳ τῆς φυλακῆς τε καὶ τῆς ἐπανορθώσεως,
						<br class="lb"/>ἐπειδὰν πάσχοιεν, ἐκ πόσων συμπληροῦται τὸ <br class="lb"/>κατὰ φύσιν, ἐζητήσαμεν. εὑρόντες
						δ’, ὡς τοῖς ὀργανικοῖς μορίοις <br class="lb"/>ἐκ συνθέσεώς ἐστι τῶν ἐν αὐτοῖς ἁπλῶν ἡ οὐσία,
						<br class="lb"/>τοῖς δ’ ἁπλοῖς ἐκ τῶν τεσσάρων στοιχείων, ἐφεξῆς καὶ περὶ <br class="lb"/>τῶν καθ’ ἑκάτερα
						νοσημάτων σκεψόμεθα. καὶ σχεδὸν ἡμῖν <br class="lb"/>ὁ λόγος ἤδη τὴν γνῶσιν τῶν ὑγιεινῶν τε καὶ
						νοσωδῶν σωμάτων <br class="lb"/>ἐξεύρηκεν, <span class="milestone">182</span>οὐδὲ ταύτην ἅπασαν,
						ἀλλ’ εἰδός <br class="lb"/>τι μόνον αὐτῆς, καὶ οἷον παράδειγμα. τὴν δὲ σύμπασαν 
<a class="pb" href="#pb259" id="pb259">[p. 259]</a>

						οὐσίαν τῆς τῶν ὑγιεινῶν τε καὶ νοσωδῶν σωμάτων ἐπιστήμης <br class="lb"/>ἕξομεν, ἐπειδὰν ταῖς ὕλαις
						ἐμβιβάσωμεν τὰ εἴδη. χρὴ <br class="lb"/>γὰρ οὐ μόνον, ὅτι θερμοῦ, καὶ ψυχροῦ, καὶ ξηροῦ, καὶ
						<br class="lb"/>ὑγροῦ κερασθέντων ἕκαστόν τι γίγνεται μόριον, ἐγνωκέναι <br class="lb"/>τὸν ἰατρὸν, ἀλλὰ καὶ
						κατ’ εἶδος ἐπελθόντα, τίς μὲν ἡ τῶν <br class="lb"/>ὀστῶν ἐστι κρᾶσις, ὁποία δ’ ἡ τῶν σαρκῶν τε,
						καὶ νεύρων, <br class="lb"/>καὶ φλεβῶν, ἑκάστου τε τῶν ἄλλων τῶν ἁπλῶν. ὡσαύτως <br class="lb"/>δὲ καὶ τῶν
						ὀργανικῶν, ἥτις ἑκάστου μορίου σύνθεσις, οἷον <br class="lb"/>χειρὸς, σκέλους, ἥπατος, θώρακος,
						πνεύμονος, καρδίας, <br class="lb"/>ἐγκεφάλου. κατὰ δὲ τὸν αὐτὸν τρόπον οὐχ ἁπλῶς τὰ γένη <br class="lb"/>τε
						καὶ τὰς διαφορὰς τῶν νοσημάτων αὔταρκές ἐστι γιγνώσκειν, <br class="lb"/>ἀλλὰ καὶ καθ’ ἕκαστον
						μόριον, ὅπως γίγνεται ταῦτα. <br class="lb"/>τοῦτο γὰρ ποιήσαντες ἐπιστήμην ἂν ἔχοιμεν ὑγιεινοῦ τε
						καὶ <br class="lb"/>νοσεροῦ σώματος, οὐ κατὰ τὸ εἶδος μόνον, ἀλλὰ καὶ καθ’ <br class="lb"/>ὅλην τὴν οὐσίαν,
						ἥτις ἐκ συναμφοτέρων ἐδείχθη συνίστασθαι, <br class="lb"/>τοῦ τε εἴδους καὶ τῆς ὑποδεχομένης ὕλης
						αὐτό. <br class="lb"/>κατάλοιπον δ’ ἐστὶ διελθεῖν, ὅπως ἄν τις ἐξιάσαιτο τά τε <br class="lb"/>νοσήματα καὶ
						φυλάττοιτο τὴν ὑγείαν, ἅπερ ἐπιπλεῖστον 
<a class="pb" href="#pb260" id="pb260">[p. 260]</a>
 μὲν ἐν δύο πραγματείαις
						διερχόμεθα, τῇ τε τῆς θεραπευτικῆς <br class="lb"/>μεθόδου, καὶ τῇ τῶν ὑγιεινῶν. ἐνταῦθα δ’, ὅσον
						ὑποδεῖξαι <br class="lb"/>τὴν μέθοδον, αὐτῶν ἀρκεῖ μνημονεῦσαι. </p>
                </section>
                <section id="body-1-12" class="div textpart chapter level3">
                  <p class="p autofirst">Ἡ μὲν οὖν θεραπευτικὴ μέθοδος ἐκ τῆς <br class="lb"/>τῶν ὑγιαινόντων τε καὶ νοσούντων σωμάτων
						ἄρχεται διαθέσεως. <br class="lb"/>ἐπειδὴ γὰρ τὸ μὲν ὑγιαῖνον, καθ’ ὑπερβολὴν, ἄν θ’
						<br class="lb"/>ὁμοιομερὲς, ἄν τ’ ὀργανικὸν ᾖ, σύμμετρον πάντα ἐστὶν, <br class="lb"/>ἄμετρον δὲ τὸ νοσοῦν,
						ἐπισκεπτέον αὐτοῦ τὴν ἀμετρίαν, <br class="lb"/>ἥτις ποτ’ ἐστίν. ἀνάγκη γὰρ εἶναι τὴν ἑτέραν
						ἐναντίαν <br class="lb"/>αὐτῇ ἀμετρίαν. κατὰ μὲν τὰς τῶν ὁμοιομερῶν καὶ ἁπλῶν <br class="lb"/>σωμάτων
						διαθέσεις ποιότητα, κατὰ δὲ τὰς τῶν ὀργανικῶν, <br class="lb"/>εἰ μὲν εἴη κατὰ μέγεθος ἡ ἀμετρία
						τοῦ νοσήματος, ἕτερον <br class="lb"/>ἐναντίον μέγεθος· εἰ δὲ κατὰ διάπλασιν, ἑτέραν ἐναντίαν
						<br class="lb"/>διάπλασιν· οὕτω καὶ εἰ κατὰ θέσιν ἢ ἀριθμόν. ἐπὶ πάντων <br class="lb"/>οὖν ἡ εἰς τὸ σύμμετρον
						ἐπάνοδος ἐκ τῆς ἀμετρίας ὑπὸ <br class="lb"/>τῆς ἐναντίας ἀμετρίας ἔσται. χρὴ γὰρ οἷον ὁδόν τινα
						βαδίσαι <br class="lb"/>τὸ παρὰ φύσιν ἔχον ἐν τῷ πρὸς τὴν φύσιν ἐπανέρχεσθαι, 
<a class="pb" href="#pb261" id="pb261">[p. 261]</a>
 τὴν
						αὐτὴν μὲν, ἀλλ’ ἐνπαλιν ὁδοιπορῆσαν. εἰ δ’ <br class="lb"/>ἔμπαλιν ἔρχεσθαι μέλλοι, διὰ τῶν
						ἐναντίων ἀφίξεται τῇ <br class="lb"/>παρούσῃ διαθέσει. καὶ οὗτος ἂν εἴη κοινότατός τε καὶ
						γενικώτατος <br class="lb"/>σκοπὸς ἁπάσης τῆς ἰάσεως τῶν νοσημάτων, τὸ <br class="lb"/>ἐναντίον, ὥς που καὶ
						πρὸς Ἱπποκράτους εἴρηται, τὰ ἐναντία <br class="lb"/>τῶν ἐναντίων ἰάματα. κατὰ μέρος δὲ τὰ κατὰ
						μέρος <br class="lb"/>ἐναντία, τῷ μὲν θερμῷ νοσήματι τὸ ψυχρὸν, τῷ δὲ ψυχρῷ <br class="lb"/>τὸ θερμόν. ὡσαύτως
						δὲ καὶ τῷ μὲν ξηρῷ τὸ ὑγραῖνον, <br class="lb"/>τῷ δὲ ὑγρῷ τὸ ξηραῖνον. οὕτω μὲν ἐπὶ τῶν
						ὁμοιομερῶν. <br class="lb"/>ἐπὶ δὲ τῶν ὀργανικῶν, καθ’ ἕκαστον τῶν εἰρημένων <br class="lb"/>αὐτοῖς γενῶν
						τεττάρων, τῆς νοσώδους ἀμετρίας τὴν ἐναντίαν <br class="lb"/>χρὴ ἀντεισάγειν, ἄχρις ἂν ἐπὶ τὸ
						σύμμετρον καὶ κατὰ φύσιν <br class="lb"/>ἔλθωμεν. οἶον εἰ ἐπετράφη τινὶ ἕλκει σὰρξ πλείων τοῦ
						<br class="lb"/>κατὰ φύσιν, οὐ τὸ σαρκοῦν, οὐδὲ τὸ ἀνατρέφον, ἀλλὰ <br class="lb"/>
						<span class="milestone">40</span>τὸ καθαιροῦν τε, καὶ ἀφαιροῦν, καὶ διαβιβρῶσκον,
						<br class="lb"/>καὶ διαφθεῖρον ἁρμόττει προσφέρειν· ὥσπερ, εἰ καὶ κοῖλον <br class="lb"/>ἕλκος ἔν τινι γένοιτο
						μέρει, σαρκωτικὸν προσφέρειν ἐκείνῳ. 
<a class="pb" href="#pb262" id="pb262">[p. 262]</a>
 ἑκατέρου δ’ εἰς τοσοῦτον ἡ χρῆσις, ὡς
						παύσασθαι τό τε <br class="lb"/>πρῶτον, ὅταν εἰς τὸ σύμμετρον ἀφίκηται, πρὶν ὑπερβῆναι <br class="lb"/>πρὸς τὸ
						ἐναντίον. <span class="milestone">183</span>καὶ γὰρ τὸ ὑπερσαρκοῦν καθαιρῶν, <br class="lb"/>εἰ μὴ
						σταίης ἐν τῷ συμμέτρῳ, κοῖλον ἀποδείξεις τὸ <br class="lb"/>μέρος· ἀνατρέφων τε τὸ κοῖλον εἰ μὴ
						σταίης, κᾀνταῦθα <br class="lb"/>παύσαιο κατὰ τὸ σύμμετρον, ὑπερσαρκοῦν ἐργάσῃ. κατὰ <br class="lb"/>μὲν δὴ τὸ
						γένος τοῦτο τῶν νοσημάτων, ἐν ᾧ τὰ μόρια πρὸς <br class="lb"/>τὸ μεῖζόν τε καὶ τοὔλαττον
						ἐκτρέπεται, τὴν ἐπανόρθωσιν, <br class="lb"/>ὡς εἴρηται, διὰ τῶν ἐναντίων ἐστὶ ποιητέον. καθ’
						ἕτερον <br class="lb"/>δὲ γένος, ἐν ᾧ τῆς διαπλάσεως ἐξίσταται τῆς κατὰ φύσιν, <br class="lb"/>ἐπειδὴ πλείους
						εἰσὶν αἱ κατὰ μέρος διαφοραὶ, καθ’ ἑκάστην <br class="lb"/>αὐτῶν ἐξευρίσκειν τὸ ἐναντίον. οἷον εἴ
						τι μόριον ἑαυτοῦ κυρτότερον <br class="lb"/>ἐγένετο, πρὸς τοὐναντίον ἀπάγειν αὐτὸ θλίβοντα καὶ
						<br class="lb"/>ὠθοῦντα. τὰ δ’ εἴσω θλιβέντα καὶ οἱονεὶ σιμωθέντα πρὸς <br class="lb"/>τὸ ἐκτὸς ἐπανάγειν,
						ὥσπερ τὴν ῥῖνα. τὰ δ’ ἀντὶ τραχέων λεῖα <br class="lb"/>γενόμενα τραχύνειν, ὥσπερ γε καὶ ὅσα τραχέα
						λειαίνειν. οὕτω <br class="lb"/>δὲ καὶ ὅσα τὰς κοιλότητας, ἢ τοὺς πόρους, ἢ ὅλως τὰς διατρήσεις 
<a class="pb" href="#pb263" id="pb263">[p. 263]</a>
 ἤτοι μείζους, ἢ ἐλάττους ἔσχεν, ἢ κενωτέρας τοῦ δέοντος, <br class="lb"/>ἢ μεστοτέρας,
						ἢ συμπεφραγμένας ὑπὸ παχέων τε καὶ γλίσχρων <br class="lb"/>ὑγρῶν, καὶ ταῦτα πρὸς τοὐναντίον
						ἀπάγειν, μέχρις ἂν ἐπὶ τὸ <br class="lb"/>σύμμετρον ἀφίκηται. καὶ μὲν δὴ καὶ ὅσα κατὰ τὴν θέσιν
						<br class="lb"/>ἐξέστη τοῦ κατὰ φύσιν, ἐπανάγειν αὐτὰ πρὸς τὴν ἐξ ἀρχῆς <br class="lb"/>φύσιν, ἔμπαλιν
						ἀπάγοντα· τὸ μὲν εἰς τὸ πρόσω χωρῆσαν <br class="lb"/>ὀπίσω, τὸ δ’ εἰς τὴν ὀπίσω χώραν μεταστὰν
						ἀνθέλκοντα <br class="lb"/>πρόσω. καὶ κατὰ τὰς ἄλλας ἀντιθέσεις δύο, τήν τε ἄνω <br class="lb"/>καὶ τὴν κάτω,
						καὶ τὴν ἔνθα καὶ ἔνθα, κατὰ τὸν αὐτὸν <br class="lb"/>τρόπον. εἰ δὲ, τοῦ κατὰ φύσιν ἀριθμοῦ τῶν
						μορίων διαφθαρέντος, <br class="lb"/>εἰς νόσον ἐμπίπτει τὸ σύμπαν ὄργανον, εἰδέναι <br class="lb"/>μὲν δήπου
						κᾀνταῦθα χρὴ, τὸ μὲν ὑπερβολὴν εἶναι <br class="lb"/>τοῦ ποσοῦ, τὸ δὲ ἔλλειψιν, ὡς κᾀν τῇ κατὰ
						μέγεθος <br class="lb"/>ἐξαλλαγῇ πρόσθεν εἴρηται, τὴν δ’ ἴασιν, ὥσπερ ἐπ’ ἐκείνης, <br class="lb"/>ἐν
						ἀφαιρέσει τε καὶ προσθέσει γίνεσθαι. διαφέρει δὲ <br class="lb"/>τοσοῦτον, ὅτι μόρια μὲν ὁλόκληρα
						κατὰ τοῦτο τὸ γένος, <br class="lb"/>ἐν ἐκείνῳ δὲ μέρη μορίων ἀφαιρεῖν τε καὶ προστιθέναι προσήκει.
					</p>
                </section>
                <a class="pb" href="#pb264" id="pb264">[p. 264]</a>
                <section id="body-1-13" class="div textpart chapter level3">
                  <p class="p autofirst">Σκεπτέον δ’ οὐκ ἐπὶ τούτου τοῦ γένους μόνον, <br class="lb"/>ἀλλὰ κᾀπὶ τῶν ἄλλων ἁπάντων ὧν
						δύναμις ἡμῖν ἐστιν <br class="lb"/>ἐξεργάσασθαι τὴν ἔνδειξιν. ἡ γὰρ τοῦ νοσήματος ἰδέα τὸν
						<br class="lb"/>τρόπον ἐνδείκνυται μόνον τῆς ἐπανορθώσεως, εἰ δὲ ἀδύνατός <br class="lb"/>ἐστιν ἢ δυνατὸς, οὐκ
						ἔτι συνενδείκνυται. λαμβάνεται <br class="lb"/>γὰρ ἐν ἁπάσαις ταῖς ποιητικαῖς τέχναις τὸ τοιοῦτον,
						οὐκ ἐκ <br class="lb"/>τῆς ἐννοίας τῶν γενησομένων πραγμάτων, ἀλλ’ ἐκ τῆς δυνάμεώς <br class="lb"/>τε καὶ
						ἀδυναμίας τοῦ δημιουργοῦντος αἰτίου, καὶ <br class="lb"/>προσέτι τῆς κατὰ τὴν ὕλην εὐπορίας τε καὶ
						ἀπορίας. τὰ <br class="lb"/>γοῦν αὐτὰ πράγματα τοῖς μὲν ἀδύνατα, τοῖς δὲ δυνατὰ <br class="lb"/>καθίσταται,
						καὶ καθ’ ἕτερον μὲν καιρὸν ἀδύνατα, καθ’ <br class="lb"/>ἕτερον δὲ δυνατά. αἴτιον γοῦν ἐστι τῶν
						περὶ τὸ σῶμα γινομένων <br class="lb"/>ἐπ’ ἀγαθῷ φύσις τε καὶ ἰατρός. ἀλλὰ τινὰ μέν <br class="lb"/>τῇ φύσει,
						τινὰ δὲ τοῖς ἰατροῖς ἐστιν ἀδύνατα. τῇ φύσει <br class="lb"/>μὲν ὀστοῦν κατεαγὸς, ὡς παραλλάττειν
						αὐτοῦ τὰ μόρια καὶ <br class="lb"/>διεστρέφθαι τὸ κῶλον, ἀδύνατον ὀρθῶσαι καὶ διαπλάσαι, τῷ <br class="lb"/>δὲ
						ἰατρῷ δυνατόν. οὕτω δὲ καὶ τὸ παραρθρῆσαν ἰατρῷ <br class="lb"/>μὲν ἐμβαλεῖν δυνατὸν, ἀδύνατον δὲ
						τῇ φύσει. τὸ κοῖλον 
<a class="pb" href="#pb265" id="pb265">[p. 265]</a>
 δ’ ἕλκος σαρκῶσαι, τῇ φύσει μέν ἐστι δυνατὸν, ἀδύνατον
						<br class="lb"/>δ’ ἰατρῷ, καθάπερ γε καὶ τὸ πέψαι τι τῶν ἡμιπέπτων τε <br class="lb"/>καὶ ἀπέπτων. ἀλλὰ καὶ
						εἰς ταῦθ’ ὑπηρετεῖ τε καὶ συμπράττει <br class="lb"/>τῇ φύσει ὁ ἰατρὸς, <span class="milestone">184</span>καθαρὸν μὲν ἐργαζόμενος <br class="lb"/>τὸ ἕλκος ἐπιθέσει φαρμάκου καθαίροντος, ἐπιφέρων
						δὲ <br class="lb"/>τὰ συμμέτρως θάλποντα τοῖς πεφθῆναι δεομένοις. πολλὰ <br class="lb"/>δὲ καὶ αὐτῇ τῇ φύσει
						τῶν ἔμπροσθεν ὑπ’ αὐτῆς ἀπεργασθέντων <br class="lb"/>ἀδύνατον αὖθις ποιῆσαι, καθάπερ φλέβα, καὶ
						ἀρτηρίαν, <br class="lb"/>καὶ σύνδεσμον, καὶ νεῦρον, ὅσα τ’ ἄλλα τοιαῦτα. τῆς οὖν θεραπευτικῆς
						<br class="lb"/>μεθόδου πρῶτον μὲν ἐξευρεῖν, ὥσπερ εἴρηται, τὸν <br class="lb"/>κοινὸν ἁπάντων σκοπὸν, ὅτι τὰ
						ἐναντία τῶν ἐναντίων ἐστὶν <br class="lb"/>ἰάματα· δεύτερον δὲ, καθ’ ἕκαστον γένος ὑποτάξαι
						τἀναντία· <br class="lb"/>τρίτον ἐπὶ τούτοις, σκέψασθαι, πότε μέν ἐστι δυνατὸν ἡμῖν ἢ <br class="lb"/>τῇ φύσει
						τῷ κατὰ τὴν ἔνδειξιν ὑπηρετῆσαι σκοπῷ, πότε δὲ <br class="lb"/>ἤτοι παντάπασιν ἀδύνατον, ἢ κατὰ
						χρόνον ἀδύνατον, ἢ ἐκ <br class="lb"/>μέρους ἀδύνατον. καὶ εἴη ἂν οὐκ ἐλαχίστη μοῖρα τῆς φυσικῆς
						<br class="lb"/>θεωρίας, ἐν ᾗ γε χρὴ γεγυμνάσθαι τὸν ἐξευρήσοντα 
<a class="pb" href="#pb266" id="pb266">[p. 266]</a>
 τὸ δυνατόν τε καὶ
						ἀδύνατον ἐν ἑκάστῳ τῶν ἐσομένων. <br class="lb"/>αἱ πραγματεῖαι δέ εἰσιν αἱ τοῦτο διδάσκουσαι δύο,
						ἥ τε <br class="lb"/>περὶ ζωογονίας ὀνομαζομένη, καθ’ ἣν, ὅπως ἐκ σπέρματός <br class="lb"/>τε καὶ καταμηνίου
						τὴν γένεσιν ἔχει τὸ κυούμενον, ἐπισκεπτόμεθα, <br class="lb"/>καὶ ἡ λοιπὴ περὶ τῶν φυσικῶν
						δυνάμεων. ἐν μὲν <br class="lb"/>γὰρ τῷ περὶ τῆς φύσεως τοῦ σπέρματος ἐπισκέψαι φανεῖταί <br class="lb"/>σοι
						πάντως, ὑποβαλόντι τὴν σκέψιν ἀποδεικτικῇ μεθόδῳ, <br class="lb"/>ταῦθ’, ἅπερ ἡμῖν ἀπεδείχθη, τὸ
						γεννᾶσθαι τὰ πλεῖστα τῶν <br class="lb"/>ἐν τῷ κυουμένῳ μόρια, τῆς διαπλαττούσης αὐτὰ δυνάμεως
						<br class="lb"/>ὕλη χρωμένης αὐτῇ τῇ τοῦ σπέρματος οὐσίᾳ. καὶ εἴπερ <br class="lb"/>τοῦτ’ ἐξεύροις, οὐκ ἂν ἔτι
						θαυμάσαις, εἰ μηδὲν τῶν τοιούτων <br class="lb"/>ἡ φύσις ὕστερόν ποτε δύναται δημιουργεῖν. ἐν δὲ τῷ
						<br class="lb"/>περὶ φυσικῶν δυνάμεων ἐπισκοπεῖσθαι τὴν περὶ τῶν γεγενημένων <br class="lb"/>διοίκησιν, ὡς
						κᾀντεῦθεν εὐπορῆσαί σε τῆς εὑρέσεως, <br class="lb"/>ὧν δυνατόν ἐστι τῇ φύσει ποιεῖν, αὐτῇ τε κατὰ
						μόνας, <br class="lb"/>ὑπηρετουμένῃ τε πρὸς τῶν ἰατρῶν, ὧν τ’ ἀδύνατον. <br class="lb"/>ἐν ἐκείνῳ τῷ τόπῳ,
						καθ’ ὃν ἐπισκεπτόμεθα περὶ τῆς τῶν <br class="lb"/>δημιουργικῶν αἰτιῶν δυνάμεως καὶ τῆς τῶν
						ἀποτελουμένων 
<a class="pb" href="#pb267" id="pb267">[p. 267]</a>
 οὐσίας, ἐξευρήσεις ἅπαντα τὰ δυνατὰ καὶ ἀδύνατα. οἶον εἰ
						<br class="lb"/>δυνατὸν, ἀπολλυμένου χόνδρου, γεννᾶσθαι πάλιν ἕτερον χόνδρον, <br class="lb"/>ἢ ἀντ’ αὐτοῦ τι
						παραπλήσιον. οὕτω δὲ καὶ ὀστοῦν <br class="lb"/>εἰ δυνατὸν ἕτερον ποιῆσαι τοῦ μετὰ τὴν ἀποκύησιν
						ἀπολλυμένου, <br class="lb"/>ἤ τι παραπλήσιον αὐτῷ· καὶ εἰ συμφῦναι τὸ νευρῶδες <br class="lb"/>τοῦ
						διαφράγματος, ἢ τὴν καρδίαν, ἢ τὸ ἧπαρ, ἢ <br class="lb"/>ὅλως ὁτιοῦν τῶν ἄλλων μορίων. ἐμοὶ δὲ οὐ
						καιρὸς ἐνταῦθα <br class="lb"/>διέρχεσθαι πάντα. οὐ γὰρ εἰς ἓν τοῦτο τὸ βιβλίον ἐγχωρεῖ <br class="lb"/>τὴν
						ὅλην ἰατρικὴν καταθέσθαι, οὐδὲ τοῦτ’ ἐξ ἀρχῆς ὁ λόγος <br class="lb"/>ἔσπευδεν, ἀλλὰ τὰς μεθόδους
						εἰπεῖν, ἐνδείξασθαί τε <br class="lb"/>περὶ τῆς συστάσεως τῆς τέχνης, ἐκ τίνων τε καὶ πόσων ἀρχῶν,
						<br class="lb"/>καὶ κατὰ τίνας ὁδοὺς γίγνεται. καταπαύσας οὖν ἐνταῦθα <br class="lb"/>τὸν ἐνεστῶτα λόγον, εἰς
						ἕν τε κεφάλαιον ἀναβαλὼν, <br class="lb"/>προσθήσω τῷ πρόσθεν ἤδη συνεστῶτι μέρει τῆς τέχνης.
						<br class="lb"/>ὡς γὰρ ἐν ἐκείνῳ τῶν ὑγιεινῶν τε καὶ νοσωδῶν <br class="lb"/>σωμάτων εἶδος ἐξευρόντες ἠξιοῦμεν
						ἐν ταῖς κατὰ μέρος <br class="lb"/>ὕλαις αὐτὸ θεάσασθαι πάσαις, οὕτω καὶ νῦν, ὑπὸ τῆς
						<br class="lb"/>θεραπευτικῆς μεθόδου τῶν σκοπῶν εὑρημένων, εἰς τὰς 
<a class="pb" href="#pb268" id="pb268">[p. 268]</a>
 κατὰ μέρος ὕλας
						ἐμβιβάζειν αὐτοὺς ἀξιώσομεν, ἵνα γνῶσιν, <br class="lb"/>ὅσα τε δυνατὸν γίγνεσθαι κατ’ αὐτήν εἰσιν,
						ἢ ἐκ μέρους, <br class="lb"/>ἢ κατά τινα χρόνον, ὅσα τ’ ἀδύνατον παντάπασιν· ἐπισκοπεῖσθαι <br class="lb"/>δὲ
						κᾀνταῦθα τὴν πρὸς τὰς ἄλλας τέχνας ἀναλογίαν. <br class="lb"/>
						<span class="milestone">41</span>ὡς γὰρ εἴ τις, ἐξ ὀπτῶν πλίνθων γεγενημένης
						<br class="lb"/>οἰκίας, εἶτα πεπονθυίας κατά τι μέρος, ἐπανορθοῦσθαι <br class="lb"/>τοῦτο κελεύσειεν,
						ἐξαιροῦντας μὲν, ὅσαι πεπόνθασι <br class="lb"/>τῶν πλίνθων, εἰς δὲ τὸν ἐκείνων τόπον ἐντιθέντας
						ἑτέρας <br class="lb"/>ἀπαθεῖς, ἀναγκαῖον ἔσται τῷ δημιουργῷ κατασκευάζειν <br class="lb"/>πρότερον ἑτέρας
						ὁμοίας ταῖς πεπονθυίαις, ἔτι τε πρὸς <br class="lb"/>τούτῳ τὴν ἐπιτηδείαν ὕλην οὐκ ἔχοντος
						παρασχεῖν τοῦ δεσπότου <br class="lb"/>τῆς οἰκίας, ἀδύνατον εἷναι λέγειν τὴν <span class="milestone">185</span>ἐπανόρθωσιν· <br class="lb"/>οὕτως ἔχει κᾀπὶ τοῦ νῦν προκειμένου
						σκέμματος. <br class="lb"/>ἀπορίᾳ γὰρ τῆς ὕλης οὐδὲν ἐξ ὑστέρου ποιεῖν ἡ φύσις <br class="lb"/>οἵα τ’ ἐστὶν,
						ὧν ἐκ σπέρματος ἐν τῷ διαπλάττειν τὸ <br class="lb"/>ζῶον ἐποίησεν. </p>
                </section>
                <section id="body-1-14" class="div textpart chapter level3">
                  <p class="p autofirst">Ἐπεὶ δὲ καὶ περὶ τούτων αὐτάρκως εἴρηται, <br class="lb"/>προσθῶμεν τῷ λόγῳ τὸ λεῖπον, ὑπερ ὧν
						ὀλίγον ἔμπροσθεν <br class="lb"/>εἴπομεν, ἐξευρίσκοντες τὰ βοηθήματα. τὰς μὲν γὰρ οἷον 
<a class="pb" href="#pb269" id="pb269">[p. 269]</a>
 γενικὰς αὐτῶν ἰδέας διήλθομεν, ὡς χρὴ τὰ μὲν ψύχειν, τὰ <br class="lb"/>δὲ θερμαίνειν, τὰ δὲ
						ὑγραίνειν, τὰ δὲ ξηραίνειν. οὗτοι <br class="lb"/>γὰρ ἐν τοῖς ὁμοιομερέσιν οἱ σκοποὶ, καθάπερ ἐν
						τοῖς κατὰ <br class="lb"/>τὸ πηλίκον, ἤτοι καθαίρειν ἢ ἀνατρέφειν, οὕτω δὲ κᾀν τοῖς <br class="lb"/>κατ’
						ἀριθμὸν, ἢ ἐξαιρεῖν ὅλον, ἢ γεννᾷν. ἐν δὲ τοῖς κατὰ <br class="lb"/>διάπλασιν εἰς τὰ κατὰ φύσιν
						ἐπαναγαγεῖν σχήματα, καὶ <br class="lb"/>κενοῦν τὰ πεπληρωμένα, καὶ πληροῦν τὰ κεκενωμένα, καὶ
						<br class="lb"/>τὰς ἐμφράξεις ἐκφράττειν, καὶ τὰς ἀναστομώσεις συνάγειν, <br class="lb"/>καὶ τὰ μεμυκότα, καὶ
						πεπυκνωμένα πρὸς τοὐναντίον ἐπιστρέφειν, <br class="lb"/>τὰ μὲν ἀναστομοῦντα, τὰ δὲ ἀραιοῦντα. οὕτω
						<br class="lb"/>δὲ κᾀν τῷ κατὰ τὴν σύνθεσιν νοσήματι πρὸς τὸ κατὰ <br class="lb"/>φύσιν ἐπανάγειν ὁ σκοπὸς,
						κᾀν τῷ τὴν ἕνωσιν λελύσθαι <br class="lb"/>κόλλησιν ἐργάζεσθαι τῶν κεχωρισμένων. ἀλλ’ ἐν ἅπασι
						<br class="lb"/>τούτοις ἐξευρίσκειν ὕλας βοηθημάτων οὐ μικρόν ἐστι μόριον <br class="lb"/>τῆς τέχνης. οἷον
						εὐθέως ἐπὶ τῶν παραλλαττόντων ἄρθρων, <br class="lb"/>ἐπειδὴ συμβαίνει μὴ μόνον ὀπίσω καὶ πρόσω,
						καὶ ἔνθα καὶ <br class="lb"/>ἔνθα μεταχωρεῖν τὸ ἐξιστάμενον, ἀλλὰ καὶ πρὸς τὸν ἄνω <br class="lb"/>τόπον ὑπὸ
						τῆς τῶν μυῶν συντονίας ἀνέλκεσθαι, διττῆς 
<a class="pb" href="#pb270" id="pb270">[p. 270]</a>
 κινήσεώς ἐστι τοῖς ἐμβάλλουσιν ἡ
						χρεία, πρώτης μὲν τῆς <br class="lb"/>κάτω, δευτέρας δὲ τῆς εἰς τὴν οἰκείαν χώραν ἀποθέσεως.
						<br class="lb"/>καὶ διὰ τοῦτο χωρὶς ἀντιτάσεως ἀδύνατον γενέσθαι τὴν <br class="lb"/>ἐμβολήν. εἰς δὲ τὴν
						ἀντίτασιν ὅτι μὲν ἰσχυροτέρων ἀντιλήψεών <br class="lb"/>τε καὶ τάσεών ἐστι χρεία, πρόδηλον ἅπαντι.
						ποιεῖν <br class="lb"/>δ’ αὐτὰ ἐνίοτε διὰ τῶν ἡμετέρων χειρῶν ἀδυνατοῦντες, ὄργανα <br class="lb"/>πρὸς τοῦτ’
						ἐξευρήκαμεν ἐπιτήδεια. τὰ πολλὰ δ’ αὐτῶν <br class="lb"/>καὶ εἰς αὐτὴν τὴν ἀπόθεσιν τῶν
						ἐξηρθρηκότων συμπράττει. <br class="lb"/>καὶ ταῦτα πάντα τὰ ὄργανα τῶν βοηθημάτων <br class="lb"/>ὕλαι τινές
						εἰσιν, ὥσπερ καὶ τὰ ἁρμοζόμενα πάντα, καὶ τὰ <br class="lb"/>φάρμακα, καὶ τὰ ἐδέσματα, καὶ τὰ
						πόματα, καὶ ἁπλῶς <br class="lb"/>ὅσα προσαγόμενα τῷ σώματι τὰς εἰρημένας διαθέσεις εἰς <br class="lb"/>τὸ
						κατὰ φύσιν ἐπανάγει. χρὴ τοίνυν πεπραγματεῦσθαι καὶ <br class="lb"/>περὶ τῆς τούτων ὕλης τὸν
						ἰατρὸν, συμβιβάζοντα τοὺς εἰρημένους <br class="lb"/>ἔμπροσθεν σκοποὺς τῇ χρήσει τῶν ὑλῶν, ἵνα μή
						<br class="lb"/>ποτε πλανηθῇ ὅμιοιόν τι πάθος τοῖς οἰομένοις, ὅσα μὲν <br class="lb"/>δεῖται ψύχεσθαι, πᾶσιν
						αὐτοῖς ἁρμόττειν ὕδωρ ψυχρὸν, ὅσα <br class="lb"/>δὲ θερμαίνεσθαι, θερμὸν, οὐκ εἰδόσιν, ὅτι κατὰ
						συμβεβηκὸς 
<a class="pb" href="#pb271" id="pb271">[p. 271]</a>
 ἐνίοτε καὶ τὸ ψυχρὸν θερμαίνει, καὶ τὸ θερμὸν ψύχει.
						<br class="lb"/>πλεῖστα δὲ περὶ τῆς ἐν τούτοις ἅπασι μεθόδου κατὰ τὴν <br class="lb"/>περὶ φαρμάκων
						πραγματείαν λέγονται. ἐν δὲ τῷ παρόντι <br class="lb"/>λόγῳ τοῦτο προσθῶμεν, ὡς ἅπαν τὸ τοιοῦτον
						γένος τῆς <br class="lb"/>ὕλης τῶν βοηθημάτων ἐν προσφερομένοις, καὶ ποιουμένοις, <br class="lb"/>καὶ
						κενουμένοις, καὶ τοῖς ἔξωθεν προσπίπτουσι <br class="lb"/>κεῖται, δι’ ὦν ἁπάντων ὁ συνιστάμενος τὴν
						τέχνην <br class="lb"/>διεξελθὼν καὶ τῆς κατὰ μέρος ὕλης ἁπάσης ἐπιστήμην ἔχων <br class="lb"/>οὐ μόνον τῆς
						δυνάμεως, ἀλλὰ καὶ τῆς χρήσεως οὕτως ἂν <br class="lb"/>εἴη συμπεπληρωκὼς ἅπαντα τὰ ὑγιεινὰ τῶν
						αἰτίων, ὡς <br class="lb"/>μηδὲν λείπειν αὐτῷ πρὸς τὴν τῆς θεραπευτικῆς τέχνης <br class="lb"/>σύστασιν, εἰς
						δύο κεφάλαια τούτων ἁπάντων ἀναγομένων, <br class="lb"/>εἴς τε τὴν γνῶσιν τῶν σωμάτων, οἶς
						προσάγεται τὰ βοηθήματα, <br class="lb"/>καὶ αὐτὴν τὴν τῶν βοηθημάτων φύσιν. </p>
                </section>
                <section id="body-1-15" class="div textpart chapter level3">
                  <p class="p autofirst"><span class="milestone">186</span>Ὑπόλοιπον δ’ ἂν εἴη πράττειν αὐτῷ <br class="lb"/>μέλλοντι τὰ
						κατὰ τὴν τέχνην, ἐξευρῆσθαί τινα διαγνωστικὴν <br class="lb"/>θεωρίαν ἁπασῶν τῶν διαθέσεων, καὶ
						μάλισθ’ ὅσαι περὶ <br class="lb"/>τὰ κατὰ βάθος μόρια συνίστανται. οὐδὲ γὰρ ἐνταῦθα τοῦ
						<br class="lb"/>τυχόντος ἐστὶν ἐξευρεῖν ἑκάστου τῶν μορίων, ἢ τῶν ἁπλῶν, 
<a class="pb" href="#pb272" id="pb272">[p. 272]</a>
 ἢ τῶν
						ὀργανικῶν, τὴν νοσώδη διάθεσιν, ὅταν ἐν τῷ βάθει <br class="lb"/>τύχῃ κείμενον. ἀλλὰ κᾀνταῦθα
						μεθόδῳ τινὶ χρὴ πειρᾶσθαι <br class="lb"/>τὸ πεπονθὸς ἐξευρίσκειν ἅμα τῇ περὶ αὐτὸ διαθέσει, περὶ
						<br class="lb"/>ἧς εἴρηται καὶ ἡμῖν ἑτέρωθι διὰ πλειόνων. ἀλλ’ ὥσπερ <br class="lb"/>τῶν ἄλλων ἁπασῶν μεθόδων
						ἐνταῦθα τὰ κεφάλαια διήλθομεν, <br class="lb"/>οὕτω καὶ περὶ τούτων εἰπεῖν ἀναγκαῖόν ἐστι, καὶ
						<br class="lb"/>πρῶτόν γε, διὰ τίνος γένους τῶν παρὰ φύσιν ἐλπίζειν χρὴ <br class="lb"/>τὴν διάγνωσιν αὐτῶν
						ποιήσασθαι. τρία γάρ ἐστι τὰ σύμπαντα <br class="lb"/>γένη τῶν παρὰ φύσιν, ἓν μὲν, αἱ διαθέσεις αἱ
						<br class="lb"/>βλάπτουσαι τὴν ἐνέργειαν· ἕτερον δὲ, τὰ τούτων αἴτια· <br class="lb"/>καὶ τρίτον, τὰ
						συμπτώματα. τὰ μὲν οὖν αἴτια κυριώτατα <br class="lb"/>μὲν, ὅταν ἐνεργῶσι, ταύτης τῆς προσηγορίας
						ἀξιοῦται. <br class="lb"/>λέγεται μέντοι γε πολλάκις, εἰ καὶ μηδέπω μηδὲν ἐνεργεῖ, κατ’ <br class="lb"/>αὐτὸ
						τὸ δύνασθαι μόνον, οἷον καὶ ἡ ἀπεψία νόσων αἰτία <br class="lb"/>λέγεται, κᾂν μηδέπω νοσάζῃ. καλῶ
						δὲ ἀπεψίαν οὐ μόνον <br class="lb"/>τῆς ἐν γαστρὶ πέψεως τὴν ἀποτυχίαν, ἀλλὰ καὶ ἐν τοῖς
						<br class="lb"/>ἀγγείοις τε καὶ ἥπατι, καὶ κατὰ τὸν ὄγκον σύμπαντα. 
<a class="pb" href="#pb273" id="pb273">[p. 273]</a>
 τῶν δὲ
						συμπτωμάτων τὸ γένος εἰς τρεῖς τέμνεται διαφορὰς, <br class="lb"/>τὴν βλάβην τῶν ἐνεργειῶν, τὰ
						συμβεβηκότα τοῖς σώμασι, <br class="lb"/>τὰς τῶν ἐκκρινομένων ἀμετρίας. ἁπάντων δὲ τούτων αἰτία
						<br class="lb"/>τοῦ σώματός ἐστιν ἡ διάθεσις, ἣν εἴτε νόσον, εἴτε πάθος <br class="lb"/>ὀνομάζοι τις, οὐ
						διοίσει. γνωρίζεται δ’ εἰκότως ὑπὸ τῶν <br class="lb"/>συμπτωμάτων, αἰτίας γε λόγον ἔχουσα πρὸς
						αὐτά. ἔνια <br class="lb"/>μὲν οὖν αὐτῶν ἐξ ἀνάγκης ἕπεται ταῖς διαθέσεσιν, ἔνια <br class="lb"/>δ’ οὐκ ἐξ
						ἀνάγκης, ἀλλ’ ἤτοι πλειστάκις, ἢ σπανιάκις, ἢ <br class="lb"/>ἀμφιδόξως. ὥσπερ αὖ πάλιν ἕτερα
						συμπτώματα, τὰ μὲν <br class="lb"/>ἐξ ἀνάγκης ἕπεται τῇ διαφορᾷ τῆς διαθέσεως, τὰ δ’ ὡς <br class="lb"/>ἐπὶ τὸ
						πολὺ, τὰ δ’ ἀμφιδόξως, τὰ δὲ σπανίως. ὅσα μὲν <br class="lb"/>οὖν ἐξ ἀνάγκης ἕπεται τῷ νοσήματι
						συμπτώματα, παθογνωμονικὰ <br class="lb"/>προσαγορεύεται, καὶ ταῦθ’ ἡγεῖσθαι χρὴ γνωρίσματα
						<br class="lb"/>βέβαια τῶν νοσημάτων ὑπάρχειν. ὅσα δ’ οὐκ ἐξ ἀνάγκης, <br class="lb"/>ἤτοι τῆς διαφορᾶς εστι
						τοῦ νοσήματος, ἢ τοῦ ἤθους, ἢ τοῦ <br class="lb"/>μεγέθους ἐνδεικτικά. δείξω δ’ ἐπὶ παραδείγματος
						ἑνὸς <br class="lb"/>ἑκάστου τῶν εἰρημένων τὴν δύναμιν, ἵν’ ἐντεῦθεν ὁρμώμενος <br class="lb"/>ἔχῃς γυμνάζειν
						σεαυτὸν ὁμοίως ἐν ἅπασι κατὰ τὴν 
<a class="pb" href="#pb274" id="pb274">[p. 274]</a>
 αὐτὴν μέθοδον. ὑποκείσθω φλεγμαίνειν ὁ
						τὰς πλευρὰς <br class="lb"/>ὑπεζωκὼς ὑμήν. ἐστὶ δὲ δήπου τοῦτο τὸ πάθος ἡ φλεγμονὴ, <br class="lb"/>συμπτώματα
						μὲν ἐξ ἀνάγκης ἔχουσα τὸν παρὰ φύσιν ὄγκον, <br class="lb"/>ἔρευθος, ὀδύνην, ὧν οὐχ ὑποπίπτει νῦν
						τὰ δύο, λείπεται <br class="lb"/>δὲ τὸ ἄλγημα μόνον, ὅ κατὰ τὰς πλευρὰς ἐρείδει νυγματῶδες
						<br class="lb"/>γιγνόμενον. ἀλγεῖ μὲν οὖν ὁ ἄνθρωπος, ὅτι φλεγμονὴ <br class="lb"/>τὸ πάθος. ἡ δὲ ἰδέα τῆς
						ὀδύνης νυγματώδης, ὅτι <br class="lb"/>καὶ ἡ οὐσία τοῦ πεπονθότος ἐστὶν ὑμενώδης. κατὰ δὲ τὴν
						<br class="lb"/>πλευρὰν ἐρείδει, διότι ἐν ταύτῃ κεῖται τὸ πεπονθός. καὶ <br class="lb"/>μὲν δὴ καὶ μέχρι
						πλείστου διήκει, διότι καὶ αὐτὸς ὁ ὑπεζωκὼς <br class="lb"/>ἐπὶ πλεῖστον ἐκτέταται. πυρετὸς δ’ ἐξ
						ἀνάγκης ἕπεται <br class="lb"/>
						<span class="milestone">42</span>διὰ τό τε πάθος καὶ τὴν θέσιν τοῦ πεπονθότος· <br class="lb"/>ὧν
						ἐὰν ἀπῇ θάτερον, οὐκ ἐξ ἀνάγκης ἀκολουθήσει πυρετός. <br class="lb"/>οὐδὲ γὰρ <span class="milestone">187</span>ἐὰν ὁ δάκτυλος φλεγμαίνῃ, πάντως πυρέττουσιν, <br class="lb"/>ὅτι πόῤῥω
						τῆς καρδίας. οὐδ’ ὅταν οὖν ὁ ὑπεζωκὼς <br class="lb"/>μὲν πάθῃ, τὸ πάθος δ’ ἤτοι σκίῤῥος, ἢ οἴδημα
						τύχῃ. <br class="lb"/>καὶ μὴν καὶ ἡ δύσπνοια τῶν ἐξ ἀνάγκης ἀκολουθησάντων 
<a class="pb" href="#pb275" id="pb275">[p. 275]</a>
 ἔσται τῷ
						πεπονθότι τόπῳ, διότι μέρος ἐστὶν ἀναπνευστικοῦ <br class="lb"/>τινος ὀργάνου. τὸ μέντοι τῆς
						δυσπνοίας εἶδος οὐ διὰ τὸ <br class="lb"/>μέρος, ἀλλὰ διὰ τὸ πάθος ἔσται. κωλύει γὰρ ἡ ὀδύνη
						<br class="lb"/>διεστάλθαι μέχρι πλείστου τὰ τῆς ἀναπνοῆς ὄργανα. προκαταλύει <br class="lb"/>τοιγαροῦν τῆς
						ἀναπνοῆς τὴν ἐνέργειαν, οὐδέπω <br class="lb"/>τῆς χρείας πεπληρωμένης, ὅθεν ἀναγκάζεται διὰ τάχους
						ἐπὶ <br class="lb"/>τὴν δευτέραν ἐνέργειαν ἰέναι, μηκέτ’ ἠρεμοῦντα τοσοῦτον, <br class="lb"/>ὅσον ὅτ’ ἐν τῷ
						κατὰ φύσιν ἦν, καὶ οὕτω γίγνεται τὸ <br class="lb"/>πνεῦμα μικρὸν καὶ πυκνόν. ἀλλὰ καὶ ἡ τῶν
						σφυγμῶν <br class="lb"/>ἀλλοίωσις ἐξ ἀνάγκης ἀκολουθεῖ τῇ φλεγμονῇ τοῦ ὑπεζωκότος, <br class="lb"/>ἥ τ’
						ἀχώριστος τῶν πυρετῶν, καὶ ἡ κατὰ τὴν <br class="lb"/>τοῦ πεπονθότος ἰδέαν. σφύζουσι γὰρ αὐτοῖς αἱ
						ἀρτηρίαι, <br class="lb"/>διότι μὲν πυρέττουσι μεῖζον, καὶ θᾶττον, καὶ <br class="lb"/>πυκνότερον, ὅτι δὲ
						νευρῶδες τὸ φλεγμαῖνον, ἅμα τάσει τε <br class="lb"/>καὶ σκληρότητι. ταῦτα μὲν οὖν ἐξ ἀνάγκης
						ἀκολουθεῖ τὰ <br class="lb"/>συμπτώματα τῇ φλεγμονῇ τοῦ ὑπεζωκότος. ἐξ ἀνάγκης δὲ <br class="lb"/>κἀκ τῶν
						ἑπομένων ἕν τι, ἤτοι γε ἐπὶ τὴν πεπονθυῖαν 
<a class="pb" href="#pb276" id="pb276">[p. 276]</a>
 πλευρὰν ἡ κατάκλισις ἧττον
						ἐπώδυνός ἐστιν, ἢ ἐπὶ τὴν <br class="lb"/>ἀντικειμένην, ἢ ἐπ’ ἀμφοτέρας παραπλησίως. διπλοῦ γὰρ
						<br class="lb"/>ὄντος τοῦ ὑπεζωκότος, εἰ μὲν οὗν τὸ περὶ τοῖς ὀστοῖς ἔξωθεν <br class="lb"/>αὐτοῦ μέρος
						ἰσχυρότερον φλεγμαίνοι, ῥᾷον ἐπὶ τὸ ἀντικείμενον <br class="lb"/>κατακλίνονται, θλίβονται γὰρ ἐπὶ
						τοῦ πεπονθότος· <br class="lb"/>εἰ δὲ τὸ ἕτερον τὸ ἔνδον, ὅπερ ὡς τὰ πολλὰ συμβαίνειν <br class="lb"/>εἴωθεν,
						ἐπὶ τὸ ἀντικείμενον ὀδυνῶνται μᾶλλον κλινόμενοι· <br class="lb"/>κρέμαται γὰρ αὐτοῖς τὸ φλεγμαῖνον·
						εἰ δ’ ἐπὶ τὸ πεπονθὸς, <br class="lb"/>ἧττον, οὔτε γὰρ θλίβεται πρὸς τοῖς ὀστοῖς, οὔτε κρέμαται,
						<br class="lb"/>ἀλλ’ ἀμφοῖν γε τούτοις ἠλευθέρωται, καὶ κατὰ <br class="lb"/>θατέρου τοῦ ἀπαθοῖς ἐστήρικται.
						παθόντων δὲ ἀμφοτέρων <br class="lb"/>τῶν μερῶν τοῦ ὑπεζωκότος, ὁμοίως ἐπ’ ἀμφοτέραις ταῖς
						<br class="lb"/>πλευραῖς κλίνονται. καὶ μὲν δὴ καὶ τῷ διήκειν τὸ ἄλγημα <br class="lb"/>τοῖς μὲν εἰς
						ὑποχόνδριον, ἐνίοις δ’ εἰς κλεῖν, διά τε τὴν <br class="lb"/>φύσιν τοῦ πεπονθότος γίνεται μορίου,
						καὶ τὸ τῆς φλεγμονῆς <br class="lb"/>σύμπτωμα τὸ ἐκτείνεσθαι τὴν ὀδύνην. ἐπεὶ γὰρ ἄχρι <br class="lb"/>τε τῶν
						κλειδῶν ὁ ὑπεζωκὼς ἀνήκει, καὶ κατὰ τοῦ διαφράγματος 
<a class="pb" href="#pb277" id="pb277">[p. 277]</a>
 ἅπαντος, τῶν μὲν ἄνω
						μερῶν αὐτοῦ φλεγμαινόντων, <br class="lb"/>ἡ κλεὶς κατασπᾶσθαι δοκεῖ, τῶν κάτω δ’, εἰς ὑποχόνδριον
						<br class="lb"/>ἐξήκει τὸ ἄλγημα. μικρὰν οὖν χρὴ πάνυ κατὰ τὰ μέσα <br class="lb"/>τῶν πλευρῶν γενέσθαι τὴν
						φλεγμονὴν, ἵν’ εἰς μηδέτερον <br class="lb"/>ἐξίκηται, ὡς ἥ γε μεγάλη πρὸς ἄμφω διϊκνεῖται. καὶ μὴν
						<br class="lb"/>καὶ τὸ διϊδροῦσθαί τινα καὶ ἀποχεῖσθαι τοῦ φλεγμαίνοντος <br class="lb"/>μορίου λεπτὸν ἰχῶρα
						διά τε τὸ νόσημα γενήσεται καὶ τὸ <br class="lb"/>μορίον, ὥσπερ καὶ τοῖς ἐν τῷ στόματι
						φλεγμαίνουσιν ἅπασι <br class="lb"/>συμπίπτει καὶ τοῖς ὀφθαλμοῖς. ἐξ ἐπιῤῥοῆς τε γὰρ τῶν <br class="lb"/>ὑγρῶν
						ἡ φλεγμονὴ, καὶ τὸ μέρος ἀραιὸν, οὐχ ὥσπερ τὸ δέρμα <br class="lb"/>πεπιλημένον τε καὶ πυκνόν. ὅταν
						μὲν οὖν πολλή τε ἅμα <br class="lb"/>καὶ λεπτὴ κατὰ τὸ φλεγμαῖνον ἡ ὑγρότης ὑπάρχῃ, καὶ τὸ
						<br class="lb"/>μόριον ἀραιὸν, πλεῖστον ἀποχεῖται πρὸς τὸ ἐκτός· ὅταν δ’ <br class="lb"/>ἔμπαλιν ὀλίγον τε ᾖ
						καὶ παχὺ τὸ ῥεῦμα, καὶ τὸ σῶμα πυκνὸν <br class="lb"/>ἐλάχιστον. τουτὶ δ’ ἐλάχιστον ἐρεθίζει μὲν
						εἰς βῆχα, <br class="lb"/>πτύουσι δὲ οὐδέν· ὥσπερ γε κᾀπειδὰν πλεῖστον γίνηται, <br class="lb"/>βήχουσί τε
						πλεῖστα καὶ ἀναπτύουσιν οὐκ ὀλίγα. καὶ εἴη ἂν <br class="lb"/>τὸ μὲν βήττειν ἀχώριστον τοῦ πάθους,
						τὸ δὲ πτύειν ἐπὶ 
<a class="pb" href="#pb278" id="pb278">[p. 278]</a>
 τῷ βήττειν οὐκ ἀχώριστον μὲν, ὡς ἐπὶ τὸ πολὺ δὲ
						γιγνόμενον. <br class="lb"/>εἰ μέντοι γε ἀναπτύοιεν, ἐξ ἀνάγκης μὲν χρωσθήσεται <br class="lb"/>τὸ σίελον, οὐ
						μὴν ἀεί γε ταὐτῷ χρώματι, διότι μηδ’ ἐν <br class="lb"/>τῷ φλεγμαίνοντι μέρει τῆς αὐτῆς ἀεὶ φύσεώς
						ἐστι τὸ περιττόν. <br class="lb"/>
						<span class="milestone">188</span>ὅταν μὲν οὖν αἱματῶδες ἢ χολῶδες ὑπάρχῃ, τοιοῦτον
						<br class="lb"/>δ’ ἐν πλευρίτισι τοὐπίπαν ἐστὶ τὸ τὴν φλεγμονὴν ἐργαζόμενον <br class="lb"/>ῥεῦμα, κέχρωσται
						τὸ σίελον αὐτοῦ ὀῤῥῷ ὑπὸ τοῦ <br class="lb"/>περιεχομένου χυμοῦ κατὰ τὸ φλεγμαῖνον· ἐρυθρὸν μὲν,
						ὅταν <br class="lb"/>αἱματικὸν ὑπάρχῃ τὸ ῥυὲν εἰς τὸν ὑπεζωκότα· ξανθὸν δ’, <br class="lb"/>ὅτε πικρόχολόν
						ἐστιν. εἰ μέντοι φλεγματώδης χυμὸς πρῶτον <br class="lb"/>σφηνωθείς τε καὶ διασαπεὶς αἴτιος
						καθίσταται τοῦ τὴν <br class="lb"/>φλεγμονὴν ἐργασαμένου ῥεύματος, τηνικαῦτα ἀποπτύουσιν
						<br class="lb"/>ἀφρώδη. πτύουσι δὲ καὶ μέλανά ποτε, κατοπτηθέντος τοῦ <br class="lb"/>ῥεύματος, ἄν θ’
						αἱματικὸν, ἄν τε πικρόχολον ἦ συνενδείξεται <br class="lb"/>οὖν τὰ τοιαῦτα πάντα τῇ τε τοῦ
						πεπονθότος μορίου <br class="lb"/>διαγνώσει καὶ τῇ τοῦ πάθους τὴν διαφορὰν τοῦ ῥεύματος. <br class="lb"/>ὥστ’
						ἐκ τῶν εἰρημένων εὔδηλον, ὡς καὶ τὴν οὐσίαν 
<a class="pb" href="#pb279" id="pb279">[p. 279]</a>
 ἑκάστου τῶν πεπονθότων μορίων
						ἀναγκαῖόν ἐστιν ἐπίστασθαι <br class="lb"/>καὶ τὴν πρὸς τὰ παρακείμενα κοινωνίαν εἰς τὴν τῶν
						<br class="lb"/>νοσημάτων τε καὶ νοσούντων τόπων εὕρεσιν. ὅτι δ’ οὐδὲν <br class="lb"/>διαφέρει λέγειν, ἢ
						θέσιν, ἢ σύνθεσιν, ἢ πρὸς τὰ παρακείμενα <br class="lb"/>κοινωνίαν, εὔδηλον εἶναι νομίζω, κᾂν ἐγὼ
						μὴ λέγω. </p>
                </section>
                <section id="body-1-16" class="div textpart chapter level3">
                  <p class="p autofirst">Εὔδηλον δ’ ἐκ τῶν εἰρημένων ἐστὶν, ὡς <br class="lb"/>καὶ τὴν ἐνέργειάν τε καὶ τὴν χρείαν ἑκάστου
						τῶν μορίων <br class="lb"/>ἀναγκαῖόν ἐστιν ἐπίστασθαι· καὶ πρὸς τούτοις ἔτι τὰς τῶν <br class="lb"/>νοσημάτων
						τε καὶ συμπτωμάτων γενέσεις· εἰς δὲ τοῦτο <br class="lb"/>καὶ τὰς ποιούσας αἰτίας τὰ νοσήματα. πρός
						τε γὰρ τὴν <br class="lb"/>διάγνωσιν ἑκάστου τῶν πεπονθότων μορίων ἅμα ταῖς διαθέσεσι <br class="lb"/>καὶ πρὸς
						τὰς τοῦ νοσήματος αὐτοῦ διαφορὰς <br class="lb"/>ἀναγκαῖα φαίνεται ταῦτα. καὶ τὸ μέγεθος δὲ καὶ τὸ
						ἦθος <br class="lb"/>ἑκάστου τῶν νοσημάτων ἐκ τῶν αὐτῶν τούτων λαμβάνεται. <br class="lb"/>τὸ μέγεθος μὲν, ἔκ
						τε τοῦ κατὰ τὴν διάθεσιν αὐτῶν μεγέθους <br class="lb"/>καὶ τῶν ἑπομένων αὐτῇ συμπτωμάτων. τὸ δὲ
						ἦθος, <br class="lb"/>ἔκ τε τῆς διαφορᾶς τοῦ νοσήματος καὶ τῶν ἑπομένων αὐτῇ <br class="lb"/>συμπτωμάτων.
						εὐθέως γοῦν ἐπὶ τοῦ προκειμένου παραδείγματος 
<a class="pb" href="#pb280" id="pb280">[p. 280]</a>
 ὀλεθριώτατος μέν ἐστιν ὁ
						μελαγχολικὸς ἐπικρατῶν <br class="lb"/>χυμὸς, ὅτι τε κακοηθέστατος αὐτός ἐστι, καὶ διαβρωτικώτατος
						<br class="lb"/>καὶ δύσπεπτος καὶ δυσεκκάθαρτος, ὅτι τε πλείστης <br class="lb"/>ἐστὶ θερμασίας ἐνδεικτικὸς,
						ὑφ’ ἧς κατοπτηθεὶς ἐγένετο. <br class="lb"/>πάντων δ’ ἐπιεικέστατος ὁ αἱματικὸς, ὡς ἂν γλυκύτατός
						τε <br class="lb"/>καὶ εὐπεπτότατος ὤν. οἱ δ’ ἄλλοι δύο χυμοὶ μεταξὺ τῶν <br class="lb"/>εἰρημένων εἰσὶν,
						ἁπλότητός τε καὶ κακοηθείας. τῶν συμπτωμάτων <br class="lb"/>δὲ, τὸ μὲν μηδὲν ἀναπτύειν ὀλέθριον,
						ὅτι τε <br class="lb"/>δεδέσθαι δηλοῦν πρὸς τῆς φλεγμονῆς τὸ ῥεῦμα, καἰ ὅτι διὰ <br class="lb"/>τὸ μένειν
						ἔνδον ὅλον διαφθαρήσεται. τὸ δ’ ἀναπτύειν ἀπόνως <br class="lb"/>τε καὶ ῥᾳδίως ἐπιεικέστατον. εἰ δὲ
						δὴ καὶ τὸ. πτυόμενον <br class="lb"/>εἴη πεπεμμένον, ἔτι καὶ μᾶλλον ἐπιεικέστατον. ἀλλὰ <br class="lb"/>καὶ τὰ
						κατὰ τοὺς σφυγμοὺς συμπτώματα τὸ ἦθος δηλοῖ <br class="lb"/>τοῦ νοσήματος. ἤδη δὲ καὶ τἄλλα, ὅσα
						κατὰ συμπάθειαν <br class="lb"/>ἐπιγίνεται, παραφροσύναι τε, καὶ κώματα, καὶ ἀνορεξίαι, <br class="lb"/>καὶ
						οὖρα, καὶ διαχωρήματα τοῖα καὶ τοῖα γιγνόμενα γυμναστέον <br class="lb"/>οὖν ἡμῖν ἐστιν ἐν ἅπασι
						τοῖς εἰρημένοις, εἰ διαγνωστικοὶ <br class="lb"/>βουλόμεθα γενέσθαι νοσήματός τε καὶ μορίου 
<a class="pb" href="#pb281" id="pb281">[p. 281]</a>
 πεπονθότος, ἤθους τε καὶ μεγέθους, καὶ διαφορᾶς τῆς κατ’ <br class="lb"/>αὐτά. ἐκ τῶν
						αὐτῶν δὲ τούτων ἡμῖν ὑπάρξει καὶ τὸ προγιγνώσκειν, <br class="lb"/>εἰς ὅ τι τελευτήσει τὸ νόσημα
						καὶ ἡ τῶν βοηθημάτων <br class="lb"/>ἐπιδέξιος χρῆσις. ἡ μὲν γὰρ πρόγνωσις ἀναίτιόν <br class="lb"/>τε τὸν
						ἰατρὸν ἀποφαίνει τῶν <span class="milestone">43</span>θανάτων, εὐπειθεῖς <br class="lb"/>
						<span class="milestone">189</span>τε παρέχει τοὺς κάμνοντας, ἐκ πολλῶν τε προδιδάσκει
						<br class="lb"/>τὸν καιρὸν τῶν βοηθημάτων. ἡ δὲ τῶν βοηθημάτων χρῆσις <br class="lb"/>ἐπιδέξιος ὅτι μὲν αὐτὸ
						τὸ κυριώτατόν ἐστι τῆς τέχνης, ἐφ’ <br class="lb"/>ᾧ σύμπας ὁ λόγος ὥρμηται πρόδηλον παντί. πῶς δὲ
						ἐκ <br class="lb"/>τῶν προειρημένων περιγίγνεται, μετ’ ὀλίγον εἰρήσεται. νυνὶ <br class="lb"/>μὲν γὰρ
						ἐπιθεῖναι βούλομαι πρότερον οἷς διεξῄειν τὸ τέλος. <br class="lb"/>ἡ γὰρ τῶν νοσημάτων ἅμα τοῖς
						δεδεγμένοις αὐτὰ μορίοις <br class="lb"/>διάγνωσις ἐφ’ ἑνὸς μὲν ἤδη μοι παραδείγματος εἴρηται·
						<br class="lb"/>προσθεῖναι δὲ ἕτερόν τι παραπλήσιον οὐδὲν χεῖρον. <br class="lb"/>ἡ γάρ τοι τῶν ἐκκρινομένων
						ἰδέα διδάσκει πολλὰ, συνῆπται <br class="lb"/>δ’ αὐτῇ τὸ σῶμα, ἐξ οὗ τὴν ἔκκρισιν ὁρῶμεν
						γιγνομένην, <br class="lb"/>ὡς ἐξ ἀμφοῖν συνιόντων ἔνδειξιν μίαν γίγνεσθαι βεβαίαν. <br class="lb"/>ὑμενώδους
						γὰρ, εἰ οὕτως ἔτυχεν. ἐκκριθέντος σώματος, ἡ μὲν 
<a class="pb" href="#pb282" id="pb282">[p. 282]</a>
 ἐξ αὐτοῦ τοῦ φανέντος
						ἔνδειξις ἡλκῶσθαί τι τοιοῦτον ἐνδείκνυται <br class="lb"/>μέρος, ὡς ἐπιπολῆς ὑμενώδη φύσιν ἔχειν,
						ἀφωρισμένον <br class="lb"/>δὲ αὐτὸ δηλοῦν ἀδυνατεῖ. τὸ μέντοι τῆς ἐκκρίσεως χωρίον <br class="lb"/>ἐπ’ αὐτὸ
						τὸ πεπονθὸς ποδηγεῖ. κάτω μὲν γὰρ διαχωρῆσαν <br class="lb"/>ἐντέρου δηλοῖ τὴν ἕλκωσιν, ἄνω δὲ
						ἐμεθὲν γαστρὸς, ἀναβηχθὲν <br class="lb"/>δὲ τῶν ὑπαλειφόντων τὰς τραχείας ἀρτηρίας ὑμένων,
						<br class="lb"/>οὐρηθὲν δὲ ἤτοι κύστεως, ἢ τοῦ κατὰ τὸ αἰδοῖον <br class="lb"/>πόρου. αὐτά τε οὖν ταῦτα καὶ
						πρὸς τούτοις ἔτι τὰ κατὰ <br class="lb"/>συμπάθειάν τε καὶ πρωτοπάθειαν κάμνοντα σώματα διακρίνειν
						<br class="lb"/>ἀλλήλων προσήκει τῇ τε ἡγεμονίᾳ καὶ ἀκολουθίᾳ, <br class="lb"/>καὶ τῷ μεγέθει τε καὶ τῇ
						σμικρότητι καὶ προσέτι τῇ τῶν κακούντων <br class="lb"/>ἑκάτερον αἰτίων προσόδῳ. πολλοὶ γοῦν ἐπὶ
						στομαχικαῖς <br class="lb"/>διαθέσεσιν ἤτοι τοῦ ἐγκεφάλου εἰς συμπάθειαν ἀχθέντος <br class="lb"/>ἐν
						μελαγχολικοῖς ἐγένοντο συμπτώμασιν, ἢ τῶν ὀφθαλμῶν <br class="lb"/>ἐν τοῖς τῶν ὑποχεομένων. ἀλλ’
						ἐπὶ τῶν τοιούτων ἐάν τις <br class="lb"/>ἀκριβῶς προσέχῃ τὸν νοῦν, εὑρήσει ταῖς ἀπεψίαις τε καὶ
						<br class="lb"/>ταῖς τῶν περιττωμάτων ἀθροίσεσιν ἐν στόματι κοιλίας ἑπόμενα <br class="lb"/>τὰ εἰρημένα
						παθήματα, καὶ συμπαροξυνόμενά τε τοῖς 
<a class="pb" href="#pb283" id="pb283">[p. 283]</a>
 βλάπτουσι τὸ τῆς γαστρὸς στόμα, καὶ
						συγκαθιστάμενα <br class="lb"/>τοῖς ὠφελοῦσι. ἀλλ’ οὐ πρόκειταί μοι τὰ νῦν ἅπαντα τὸν <br class="lb"/>ὑπὲρ τῶν
						πεπονθότων μερῶν λόγον διέρχεσθαι, ὥσπερ οὐδ’ <br class="lb"/>ἄλλο τι τῶν κατὰ τὴν τέχνην
						ὁλόκληρον, ἀλλ’ ἐνδείξασθαι <br class="lb"/>μόνον τὴν μέθοδον αὐτῆς τῆς εὑρέσεως, καὶ ὅπως τῷ τέλει
						<br class="lb"/>τῆς τέχνης συνῆπται. καὶ ἀναγκαῖόν ἐστιν αὐτὸν καθ’ ἕκαστον <br class="lb"/>γυμνάσασθαι
						πολυειδῶς ἐν ἁπάσαις, τὰς ὑπὲρ αὐτῶν <br class="lb"/>γεγραμμένας ἡμῖν ἐννοίας ταῖς πραγματείαις
						ἀναλεγόμενον. <br class="lb"/>ὅπερ οὖν ἀναγκαῖόν ἐστιν εἰς τὰ παρόντα προσθέντες, ἀπαλλάξομεν
						<br class="lb"/>ἐπὶ τὰς εἰρημένας μεθόδους· κᾀνταῦθα τὸ εἶδος <br class="lb"/>νόμιζε τοῦ πράγματος ὑπάρχειν·
						ἐπειδὰν δὲ ταῖς ὕλαις ἐμβιβασθῇ, <br class="lb"/>ὅλην τὴν οὐσίαν, ὅταν ἅπαντα διέλθω τὰ κατὰ
						<br class="lb"/>μέρος, ὥσπερ νῦν ἐπὶ παραδειγμάτων ὀλίγων ἐποίησα, <br class="lb"/>καὶ τοῦτ’ ἄν σοι τὸ μέρος
						εἴη τῆς τέχνης ὁλοκλήρως <br class="lb"/>συνεστηκός. </p>
                </section>
                <section id="body-1-17" class="div textpart chapter level3">
                  <p class="p autofirst">Ὑπόλοιπον δ’ ἐστὶν ὑποδεικνύειν, ὡς καὶ <br class="lb"/>εἰς τὴν ἐπιδέξιον χρῆσιν τῶν βοηθημάτων
						ἀναγκαῖον ἐπίστασθαι <br class="lb"/>τὴν οὐσίαν ἀκριβῶς τοῦ θεραπευομένου μορίου, <br class="lb"/>καὶ τὴν
						διάπλασιν, καὶ τὴν θέσιν. ἡ μὲν οὖν οὐσία διδάσκει 
<a class="pb" href="#pb284" id="pb284">[p. 284]</a>
 τὰ πρῶτα νοσήματα τὰ
						κατὰ δυσκρασίαν, εἰς ὅσον ἐξέστηκε <br class="lb"/>τοῦ κατὰ φύσιν, ἄχρι πόσου τε θερμαντέον ἐστὶν
						ἕκαστον <br class="lb"/>αὐτῶν, καὶ ψυκτέον, καὶ ξηραντέον, καὶ ὑγραντέον. ἡ δὲ <br class="lb"/>διάπλασις αὐτά
						τε τὰ καθ’ ἑαυτὴν διδάσκει νοσήματα, <br class="lb"/>περὶ ὧν ἔμπροσθεν εἴρηται, καὶ συνενδείκνυται
						τὸ <span class="milestone">190</span>μέγεθος <br class="lb"/>αὐτῶν. εἰς ὅσον γὰρ ἕκαστον ἐξέστηκε
						τοῦ κατὰ φύσιν, <br class="lb"/>εἰς τοσοῦτον ἥκει μέγεθος. ἅμα δὲ τῷ μεγέθει καὶ <br class="lb"/>τὸ μέχρι
						πόσου, διὰ τῶν ἐναντίων ἐπανάγειν αὐτὸ χρὴ πρὸς τὸ <br class="lb"/>κατὰ φύσιν, ἐξ αὐτοῦ λαμβάνεται.
						ταῦτα μὲν οὖν ἀνάλογον <br class="lb"/>τοῖς κατὰ δυσκρασίαν. αἱ δὲ ἐμφράξεις τε καὶ σφηνώσεις
						τούτου <br class="lb"/>εἰσὶ γένους, ἴδιον δὲ ἐξαίρετον ἐνδείκνυται, τὸν τρόπον <br class="lb"/>τῆς κενώσεως ἐκ
						τῶν στομάτων, καὶ διὰ τῶν σχημάτων, ἅ <br class="lb"/>κέκτηται τὸ θεραπευόμενον ὄργανον.
						ἐπικοινωνεῖ δὲ τοῦτο <br class="lb"/>τοῖς ὑπὸ τῆς θέσεως ἐνδεικνυμένοις, ὑπὲρ ὧν ἤδη λέγωμεν.
						<br class="lb"/>ὅσα μὲν οὖν ἐν αὐτοῖς ἀνάλογόν ἐστιν εἴς τε τὴν τοῦ μεγέθους <br class="lb"/>διάγνωσιν εἴς τε
						τὸ ποσὸν τῆς τῶν βοηθημάτων <br class="lb"/>χρήσεως, οὐδὲν ἔτι δέομαι λέγειν. ὅσα δ’ ἐξαίρετα,
						λεκτέον <br class="lb"/>ἐφεξῆς, ἐπειδὴ καὶ ἡ χρεία μεγίστη πρὸς τὰς θεραπείας 
<a class="pb" href="#pb285" id="pb285">[p. 285]</a>
 αὐτῶν
						ἐστι μιγνυμένων ταῖς ἀπὸ τῆς διαπλάσεως. ἐνδείξεσιν. <br class="lb"/>ἔσται δὲ κᾀνταῦθα ὁ λόγος ἐπὶ
						παραδειγμάτων <br class="lb"/>ὀλίγων ὑπὲρ τοῦ γνῶναι τὴν μέθοδον. ἔμφραξίς ἐστι μὲν <br class="lb"/>ἕν τι τῶν
						ὀργανικῶν παθῶν· ἐγγίγνεται δὲ ἐν ἥπατι μάλιστα <br class="lb"/>διὰ τὴν κατασκευὴν αὐτοῦ καὶ τὴν
						ἐνέργειαν. αἱ <br class="lb"/>γὰρ ἀπὸ τῶν πυλῶν φλέβες εἰς ἅπαντα τοῦ σπλάγχνου τὰ <br class="lb"/>σιμὰ
						κατασχιζόμεναι συνάπτουσι τοῖς ἐν τοῖς κυρτοῖς ἀδήλοις <br class="lb"/>αἰσθήσει στόμασι. ἀναφέρεται
						δ’ ἐκ τῆς κοιλίας τροφὴ <br class="lb"/>πᾶσα πρὸς ἕνα τόπον τοῦ ἥπατας, ὃν ἀπ’ αὐτοῦ τοῦδε <br class="lb"/>τοῦ
						νῦν εἰρημένου πύλας ὀνομάζουσιν. οὔτε γὰρ εἰς τὰς <br class="lb"/>πόλεις εἰσελθεῖν τις δύναται,
						πρὶν διελθεῖν τὰς πύλας, <br class="lb"/>οὔτ’ εἰς ἧπαρ ἀφικέσθαι, πρὶν ἐν τούτῳ γενέσθαι τῷ
						<br class="lb"/>χωρίῳ. διανέμεται δ’ ἐντεῦθεν εἰς τὰ σιμὰ τοῦ ἥπατος <br class="lb"/>ἅπαντα, κᾄπειτα δι’ ὧν
						εἰρήκαμεν περάτων εἰς τὸ κυρτὸν <br class="lb"/>μεταλαμβάνεται. οὐδὲν οὖν θαυμαστόν ἐστι, διά τε
						τὴν <br class="lb"/>τῶν ὁδῶν στενότητα καὶ τὸ πλῆθος τῆς διερχομένης οὐσίας <br class="lb"/>ἐμφράξεσι
						συνεχέσιν ἁλίσκεσθαι τὸ σπλάγχνον. ἴασις οὖν 
<a class="pb" href="#pb286" id="pb286">[p. 286]</a>
 αὐτῶν ἔσται, πρὶν μὲν πολλὰς
						γενέσθαι καὶ πυρέττειν <br class="lb"/>τὸν ἄνθρωπον, ἥ τῶν λεπτυνόντων ἐδεσμάτων τε καὶ φαρμάκων
						<br class="lb"/>προσφορά. πολλῶν δὲ γενομένων, οὐκ αὐτὴ μόνον, <br class="lb"/>ἀλλὰ καὶ ἡ κένωσίς ἐστιν,
						ἥντινα δι’ ὧν χρὴ ποιεῖσθαι <br class="lb"/>χωρίων, ἥ τε διάπλασις ἐνδείξεται τοῦ σπλάγχνου καὶ ἡ
						<br class="lb"/>θέσις. ἐκ τούτων γοῦν ὁρμώμενοι, τὰ μὲν ἐν τοῖς σιμοῖς <br class="lb"/>τοῦ ἥπατος ἐπ’ ἔντερον
						προτρέψομεν, ὅσα δ’ ἐν τοῖς κυρτοῖς <br class="lb"/>ἐστι, δι’ οὔρων ἐκκενώσομεν. οὕτω δὲ καὶ ὅσα
						κατὰ <br class="lb"/>τὸν θώρακα καὶ τὸν πνεύμονα περιέχεται, κενοῦσθαι δεόμενα, <br class="lb"/>παρά τε τῆς
						διαπλάσεως αὐτῆς καὶ τῆς θέσεως ἐδιδάχθημεν <br class="lb"/>ἐκκαθαίρειν διὰ βηχῶν. ὡσαύτως δὲ καὶ
						ὅσα <br class="lb"/>κατὰ τὸν ἐγκέφαλον, ἐπὶ τὰς ῥῖνας ἕλκειν. οὐχ ἥκιστα δὲ <br class="lb"/>καὶ ἡ τῶν
						φλεγμαινόντων μορίων ἴασις ἐκ θέσεώς τε καὶ <br class="lb"/>διαπλάσεως λαμβάνεται. ἔστι μὲν γὰρ καὶ
						τούτων ὁ πρῶτος <br class="lb"/>σκοπὸς ἡ κένωσις τοῦ χυμοῦ τοῦ κατασκήψαντος εἰς τὸ
						<br class="lb"/>φλεγμαῖνον. ὅπως δ’ ἐκκενοῦν αὐτὸν χρὴ, τῶν κατεχόντων <br class="lb"/>ὀργανικῶν μορίων ἡ
						φύσις ἐνδείκνυται. παρ’ αὐτῶν γοῦν <br class="lb"/>διδασκόμενοι, τὰ μὲν εἰς ἰσχίον κατασκήψαντα
						ῥεύματα διὰ 
<a class="pb" href="#pb287" id="pb287">[p. 287]</a>
 τῶν κατ’ ἰγνύα τε καὶ σφυρὰ φλεβῶν ἐκκενώσομεν, ὥσπερ γε
						<br class="lb"/>καὶ ὅσα κατὰ τὰς μήτρας ἴσχεται. τὰ δὲ κατὰ θώρακα καὶ <br class="lb"/>πνεύμονα διὰ τῆς ἔνδον
						κατ’ ἀγκῶνα φλεβός. τὰ δὲ κατὰ <br class="lb"/>κεφαλήν τε καὶ τράχηλον ἐκ τῆς ὠμιαίας. ἡ γὰρ τῶν
						ἐγγυτάτων <br class="lb"/>τε καὶ κοινῶν τῷ πεπονθότι μορίῳ φλεβῶν κένωσις <br class="lb"/>ἀρίστη τε καὶ ῥᾴστη.
						καὶ τὸ διαφορεῖν δὲ τὸ φλεγμαῖνόν <br class="lb"/>ἐστι μὲν δήπου καὶ αὐτὸ τὴν ἐκ τοῦ νοσήματος
						<br class="lb"/>ἔνδειξιν ἔχον. ὑπαλλάττεται δ’ ἐν τῇ κατὰ μέρος τῶν <br class="lb"/>βοηθημάτων χρήσει τὴν παρὰ
						τῆς θέσεως τοῦ πεπονθότος <br class="lb"/>μορίου προσλαμβάνον ἔνδειξιν. ὅσα μὲν γὰρ ἐπιπολῆς
						κεῖται, <br class="lb"/>τοιοῦτον ἐπ’ αὐτῶν εἶναι προσήκει τὸ διαφορῆσον φάρμακον, <br class="lb"/>οἷονπερ
						ἐνδείκνυται τὸ τῆς φλεγμονῆς εἶδος. ὅσα δ’ ἐν <br class="lb"/>βάθει, τοσοῦτον <span class="milestone">191</span>
						<span class="milestone">44</span>δριμυτέρων δεῖται φαρμάκων, <br class="lb"/>ὅσῳ τῶν ἐκτὸς
						ἀποκεχώρηκεν, ὥστε καὶ σικύας ἐπ’ αὐτῶν <br class="lb"/>ἐνίοτε χρῄζομεν, εἰ κατὰ συχνοῦ κέοιτο
						βάθους, ὅπερ ἐναντιώτατόν <br class="lb"/>ἐστι τοῖς ἐπιπολῆς φλεγμαίνουσιν. οὕτω δὲ καὶ <br class="lb"/>εἴ που
						στύφοντος εἴη φαρμάκου χρεία, σκοπεῖσθαι τοῦ δεομένου <br class="lb"/>χωρίου τὴν θέσιν. εἰ μὲν γὰρ
						ἱκανόν ἐστιν ἐξικέσθαι 
<a class="pb" href="#pb288" id="pb288">[p. 288]</a>
 πρὸς αὐτὸ τὸ στύφον, οὐδὲν κωλύει παραλαμβάνειν. εἰ
						<br class="lb"/>δ’ οὐχ ἱκανὸν, ἐπισκοπεῖσθαι, μή ποτε ἄρα τὴν ἐκ τῶν <br class="lb"/>προκειμένων ὑγρότητα
						συνελάσωμεν εἰς τὸ πεπονθὸς, ὥστε <br class="lb"/>ἤτοι τὴν ποδηγοῦσαν τῷ στύφοντι φαρμάκῳ μικτέον
						ἐστὶ <br class="lb"/>δύναμιν, ἤ οὐ χρηστέον αὐτῷ. μέγιστον οὖν οἶδα βλάπτοντας, <br class="lb"/>ὅσοι τοῖς ἐκ
						πνεύμονος ἀναβήττουσιν αἷμα περιτιθέασιν <br class="lb"/>ἐκ κύκλῳ καθ’ ὅλον τὸν θώρακα φάρμακα
						στύφοντα. <br class="lb"/>πρὸς γὰρ τῷ μὴ διϊκνεῖσθαι τὴν δύναμιν αὐτῶν <br class="lb"/>εἰς τὸν πνεύμονα
						συνελαύνουσι καὶ τὸ κατὰ τὸν θώρακα <br class="lb"/>αἷμα πρὸς τὸ σπλάγχνον. ἀρκεῖν ἡγοῦμαι καὶ περὶ
						τούτων <br class="lb"/>εἴς γε τὴν ἐνεστῶσαν, πραγματείαν τὰ εἰρημένα. <br class="lb"/>τοσοῦτον οὖν εἰπὼν ἔτι
						περὶ αὐτῶν ἀπαλλάξομαι, ὡς ἡ <br class="lb"/>μὲν μέθοδος αὕτη τὸ εἶδος μόνον ἐστὶ τῆς πραγματείας·
						<br class="lb"/>ἡ δὲ καθ’ ἕκαστον μέρος τοῦ σώματος ἐπιστήμη <br class="lb"/>τε καὶ διέξοδος, ἡ οἶον οὐσία
						σύμπασα, ἣν ἐν ταῖς ἄλλαις <br class="lb"/>πραγματείαις διεξήλθομεν. </p>
                </section>
                <a class="pb" href="#pb289" id="pb289">[p. 289]</a>
                <section id="body-1-18" class="div textpart chapter level3">
                  <p class="p autofirst">Περὶ προγνώσεως τοίνυν ἐφεξῆς λέξομεν, <br class="lb"/>ἐπειδὴ χρήσιμος ἡμῖν εἰς ἄλλα τέ τινα, καὶ
						οὐχ ἥκιστα <br class="lb"/>πρὸς τὴν θεραπείαν ἐφάνη. τῷ μὲν οὖν πρῶτον βουλομένῳ <br class="lb"/>συστήσασθαι
						τέχνην προγνωστικὴν ἀναγκαῖόν ἐστι <br class="lb"/>προεπισκέψασθαι, πότερον, ὥσπερ ἑκάστου ζώου
						φύσις ἴδιον <br class="lb"/>ἔχει χρόνον ζωῆς, οὕτω καὶ τῶν νοσημάτων ἕκαστον, ὡς <br class="lb"/>ἀδύνατον
						εἶναι τέσσαρσιν ἡμέραις λυθῆναι νόσον, ἧς ἡ <br class="lb"/>φυσικὴ προθεσμία δυοῖν ἐστι μηνῶν, ἢ
						πᾶν νόσημα καὶ <br class="lb"/>χρονίσαι δυνατόν ἐστι, καὶ λυθῆναι τάχιστα. νυνὶ μέντοι <br class="lb"/>διὰ τὸ
						πολλοὺς ἤδη γεγονέναι προγνωστικοὺς τῶν ἐσομένων <br class="lb"/>ἰατροὺς, οὐκέτ’ οὐδὲ τοῖς ἰδιώταις
						ζητεῖται, πότερον ἐγχωρεῖ <br class="lb"/>γενέσθαι τινὰ τοῦ μέλλοντος ἀποβήσεσθαι προγνωστικὸν,
						<br class="lb"/>ἢ ἀδύνατόν ἐστι, ἀλλ’ ἑξῆς ἅπαντες ὥσπερ δυνατοῦ <br class="lb"/>τε τοῦ πράγματος ἔχουσι,
						πυνθάνονταί τε τὸν ἰατρὸν, ἐν <br class="lb"/>ᾗτινι προθεσμίᾳ λυθήσεται τὸ νόσημα. πρὸς μέντοι τὴν
						<br class="lb"/>ἐνεστῶσαν πραγματείαν οὐδὲν ἂν εἴη χεῖρον ὑποθέσθαι νῦν <br class="lb"/>πρῶτον ἡμᾶς
						συνίστασθαι τέχνην προγνωστικὴν, καὶ γὰρ <br class="lb"/>τἄλλα πάντα κατὰ τὸν λόγον οὕτω διήλθομεν.
						ἓν μὲν 
<a class="pb" href="#pb290" id="pb290">[p. 290]</a>
 δὴ καὶ πρῶτον ἀναγκαῖον, εἴπερ εἴη τις πρόγνωσις, εἶναί <br class="lb"/>τινα
						βεβαίως ἐσόμενα κατὰ τὸν μέλλοντα χρόνον. ἑξῆς δὲ <br class="lb"/>σκεπτέον, ὅπως ἄν τις εὕροι, τίνα
						τε καὶ πόσα τὰ τοιαῦτά <br class="lb"/>ἐστιν. οὐ γὰρ πάντα γε τὰ γενησόμενα περὶ τὸν κάμνοντα
						<br class="lb"/>τὴν γένεσιν ἀναγκαίαν ἔχει. θόρυβος οὖν ἐκ γειτόνων <br class="lb"/>διὰ νυκτὸς, καὶ κύνες
						ὑλακτοῦντες, ἢ ἀγγελίαι τινὲς ἀηδεῖς <br class="lb"/>ἀγρύπνους ἐργάζονται τοὺς νοσοῦντας, ὧν οὐδὲν
						οὔτ’ ἀναγκαίαν <br class="lb"/>ἔχει τὴν γένεσιν, οὔτε βεβαίαν τὴν πρόγνωσιν. ἆρ’ <br class="lb"/>οὖν ὅσα κατὰ
						τὸν τοῦ νοσήματος ἀποτελεῖται λόγον, ὡρισμένην <br class="lb"/>τε τὴν γένεσιν ἔχει καὶ βεβαίαν τὴν
						πρόγνωσιν, ἢ οὐδὲ <br class="lb"/>ταῦτα σύμπαντα; δύναται γὰρ ἐξαίφνης ἐπιῤῥυῆναί τι περιττὸν
						<br class="lb"/>ὑγρὸν ἔνδον τοῦ σώματος, ἁλλόμενον ἐπί τι μόριον <br class="lb"/>ἀναγκαῖον εἰς τὴν ζωὴν, ὥσπερ
						αὖ πάλιν ἕτερον ἐκ μέρους <br class="lb"/>κυρίου μεταστῆναι εἰς ἄκυρον. ἀκολουθήσει δ’ ἐξ ἀνάγκης
						<br class="lb"/>τῷ μὲν εἰς τὸ κύριον ἐνεχθέντι μέρος ἔσχατος κίνδυνος, τῷ <br class="lb"/>μεταστάντι δ’
						ἐξαιφνίδιός τε καὶ ἀπροσδόκητος ἡ τοῦ κάμνοντος <br class="lb"/>σωτηρία. τῶν μὲν δὴ <span class="milestone">192</span>τοιούτων καταστάσεων 
<a class="pb" href="#pb291" id="pb291">[p. 291]</a>
 αὐτὸ τοῦτο μόνον ἐστὶ
						προγνῶναι τὸ βέβαιόν τε καὶ σφαλερόν· <br class="lb"/>οὐ μὴν ἐς ὅ, τι τελευτήσει, δυνατὸν ἀκριβῶς
						ἐξευρεῖν. <br class="lb"/>ἐφ’ ὧν δὲ οὐκ ἔτι διαῤῥεῖ τὰ περιττώματα, κατασκήψαντα <br class="lb"/>δὲ εἴς τινα
						τόπον, ἐκεῖνον κατείληφεν, ἐπὶ τούτων <br class="lb"/>ἐγχωρεῖ προγνῶναι τὸ μέλλον εἰδόσιν ἡμῖν, ὅτι
						τε <br class="lb"/>δυνάμεις εἰσὶ τῆς φύσεως οὐκ ὀλίγαι, καθ’ ἃς διοικεῖται τὸ <br class="lb"/>ζῶον, ὁποία τέ
						τις αὐτῶν ἡ διαφορά. καὶ μέν γε καὶ ὅσα <br class="lb"/>καθ’ ὅλον τὸ ζῶον ἐμφέρεται τῷ αἵματι
						περιττὰ, χωρὶς <br class="lb"/>πλήθους ἀμέτρου, καὶ ταῦτα προθεσμίαν ἕξει πέψεως ἰδίαν <br class="lb"/>ἕκαστα,
						ἐὰν μόνον ἑκάστου περιττώματος εὕρωμεν τὴν φύσιν. <br class="lb"/>οὕτω γὰρ ἐγχωρήσει τι καὶ περὶ
						τῆς πέψεως αὐτοῦ <br class="lb"/>στοχάσασθαι τεχνικῶς, ἁπάντων γε δηλονότι τῶν περὶ τὸν
						<br class="lb"/>κάμνοντα πραττομένων ὀρθῶς. ὅσα γὰρ ἁμαρτάνεται πρός <br class="lb"/>τινος, ἢ τοῦ βραδύναι τὴν
						λύσιν τοῦ νοσήματος, ἢ τοῦ <br class="lb"/>φθάσαι τὸν θάνατον αἴτια καθίσταται, καὶ χρὴ μεμνῆσθαι
						<br class="lb"/>τοῦδε παρ’ ὅλον τὸν λόγον, εἴπερ τινὸς ἄλλου. μόναι γὰρ <br class="lb"/>αἱ προγνώσεις
						ἀποβήσονται τοῦ ἀρίστου ἰατροῦ, θεραπεύοντος 
<a class="pb" href="#pb292" id="pb292">[p. 292]</a>
 μὲν αὐτοῦ ὀρθῶς, τοῦ
						κάμνοντος δὲ μηδὲν ἁμαρτάνοντος. <br class="lb"/>τὸ δ’ οἴεσθαι τοιαύτην εἶναι τοῖς ἰατροῖς τὴν
						πρόγνωσιν, <br class="lb"/>οἵαν οἱ μάντεις ἐπαγγέλλονται, γελοῖον. ἐκεῖνοι μὲν γάρ <br class="lb"/>φασιν
						ἐνναταῖον, εἰ οὕτως ἔτυχε, σωθήσεσθαι τὸν ἄνθρωπον, <br class="lb"/>οὐκ ἔτι προστιθέντες, ἁπάντων
						ὀρθῶς γιγνομένων. οἱ <br class="lb"/>μὲν γὰρ ἅπαντα τὰ τοῖς κάμνουσιν αἰσίως τε καὶ ἀπαισίως
						<br class="lb"/>ἐπιγενησόμενα προμαντεύονται. ὁ δὲ ἰατρὸς οὐχ οὕτως <br class="lb"/>προερεῖ τὸ μέλλον, ἀλλ’
						οἶδεν, εἰ πάντα γίγνοιτο δεόντως, <br class="lb"/>ἑβδομαῖον, εἰ οὕτως ἔτυχε, λυθήσεσθαι τὸ νόσημα·
						προσγενομένου <br class="lb"/>δέ τινος ἁμαρτήματος, εἰ μὲν μικρὸν εἴη τοῦτο, <br class="lb"/>δύνασθαι
						μεταπεσεῖν τὴν λύσιν ἐκ τῆς ἑβδόμης εἰς τὴν ἐννάτην· <br class="lb"/>εἰ δὲ μεῖζον, εἰς τὴν
						ἑνδεκάτην· εἰ δὲ πολὺ μεῖζον, <br class="lb"/>εἰς τὴν τεσσαρεσκαιδεκάτην· εἰ δὲ πάνυ σφόδρα
						<br class="lb"/>μέγα, κίνδυνον ἀκολουθήσειν ἀντὶ σωτηρίας ἀσφαλοῦς. <br class="lb"/>προσέχει γὰρ ὁ ἰατρὸς ἀεὶ
						τοῖς δυσὶ τούτοις ὥσπερ ἀντιπάλοις, <br class="lb"/>τῷ τε νοσήματι καὶ τῇ φύσει. καὶ πρῶτον μὲν τοῦ
						<br class="lb"/>σωθήσεσθαι τὸν ἄνθρωπον ἢ ἀπολεῖσθαι τὴν πρόγνωσιν <br class="lb"/>ἐκ τοῦ διαγνῶναι τὸ
						ἰσχυρότερον· ἔπειτα δὲ καὶ τῆς προθεσμίας 
<a class="pb" href="#pb293" id="pb293">[p. 293]</a>
 ἐκ τοῦ πόσῳ θάτερον ἰσχυρότερόν
						ἐστι, ποιεῖται. <br class="lb"/>καὶ οὐ χρὴ θαυμάζειν, εἰ κατασκεψάμενος ἑκατέρου τὴν ῥώμην,
						<br class="lb"/>ἐξευρήσει τὸ νικῆσον. ὁρῶμεν γὰρ οὐκ ὀλίγους τῶν <br class="lb"/>γυμναστικῶν ἐκ τῶν πρώτων
						κινήσεων, ἃς κινοῦνται πρὸς <br class="lb"/>ἀλλήλους οἱ παλαισταὶ, προλέγοντας τὸν νικήσοντα
						πολλάκις <br class="lb"/>γε καὶ πρὸ τῆς νίκης, καὶ ὅτι ταχέως ὑποχείριον <br class="lb"/>ἕξει τὸν
						ἀνταγωνιστήν. πράττουσι δὲ τοῦτο, ὅταν ὁρῶσιν <br class="lb"/>ἀξιολόγῳ τινὶ τὸν ἕτερον ἰσχυρότερον
						ὄντα θατέρου. προγνώσεται <br class="lb"/>μὲν οὖν ὁ ἰατρὸς ὑγείαν τε καὶ θάνατον οὐκ ἐξ <br class="lb"/>ἄλλων
						ἀσκημάτων, ἢ τοῦ γνωρίζειν ἀκριβῶς τὴν ἰσχὺν τοῦ <br class="lb"/>νοσήματος καὶ τῆς φύσεως. ἐκ δὲ
						τῶν αὐτῶν καὶ τὴν ἑκατέρου <br class="lb"/>προθεσμίαν εὑρήσει. ταχεῖα γὰρ ἔσται ἡ λύσις τοῦ
						νοσήματος, <br class="lb"/>ὅταν ἡ δύναμις εὐρωστῇ, θάνατος δὲ διαταχέων, <br class="lb"/>ἢν αὐτὴ μὲν ἀσθενὴς
						ᾖ, ἰσχυρότερον δὲ τὸ νόσημα. τὸ <br class="lb"/>δὲ τῆς ὑπεροχῆς μέγεθος ἐνδείκνυται τῆς προθεσμίας
						τὸν <br class="lb"/>χρόνον. ἀπὸ τούτων μὲν τῶν σκοπῶν ὁ ἰατρός ἐστι προγνωστικός. <br class="lb"/>ἐξ οἵων δὲ
						διασκεμμάτων αὐτῷ περίεστι διαγινώσκειν <br class="lb"/>τοὺς σκοποὺς, εἴρηται μὲν ἐν τοῖς περὶ
						κρίσεων ἐπὶ 
<a class="pb" href="#pb294" id="pb294">[p. 294]</a>
 πλέον, ἐρήσεται δὲ καὶ νῦν ἡ καθόλου μέθοδος, ὥσπερ <br class="lb"/>τῶν
						ἄλλων ἁπάντων, οὕτω καὶ τοῦδε. ἰσχὺν μὲν τῆς φύσεως <br class="lb"/>ἐκ τῶν οἰκείων ἐνεργειῶν
						γνωρίσεις, καὶ μάλιστα τῶν κατὰ <br class="lb"/>τοὺς σφυγμοὺς, ἐπειδὴ τῆς ζωτικῆς οὗτοι δυνάμεως
						ἔργον <br class="lb"/>εἰσί· τὸ δὲ μέγεθος τοῦ νοσήματος ἐκ τῶν οἰκείων συμπτωμάτων· <br class="lb"/>τὸ δ’, ὅσῳ
						θάτερον ὑπερέχει θατέρου, ταῖς <br class="lb"/>ἀπεψίαις καὶ πέψεσιν, αὐτὰς δὲ ταύτας <span class="milestone">193</span>ἐκ τῶν ἰδίων <br class="lb"/>περιττωμάτων· τὰς μὲν ἐν τῇ γαστρὶ διὰ τῶν
						ὑπιόντων <br class="lb"/>κάτω, τὰς δ’ ἐν τοῖς ἀγγείοις διὰ τῶν οὔρων, τὰς δ’ ἐν <br class="lb"/>ὅλῳ τῷ σώματι
						διὰ τῶν ἱδρώτων. οὕτω δὲ καὶ τὰς ἄλλας <br class="lb"/>ἁπάσας, ὅσαι κατά τι μέρος ἓν ἢ πλείω
						συνίστανται. τὰς <br class="lb"/>μὲν κατὰ θώρακα καὶ πνεύμονα <span class="milestone">45</span>διὰ
						τῶν ἀναβηττομένων. <br class="lb"/>ὅσαι δὲ κατὰ κύστιν ἢ νεφροὺς, διὰ τῶν τοῖς οὔροις
						<br class="lb"/>ἐμφερομένων. ἥπατος δὲ σιμὰ καὶ μεσεντέριον ὅπως ἔχει <br class="lb"/>δυνάμεως, ἐκ τῶν
						ὑπιόντων κάτω, καὶ τῶν ἐμουμένων τὰ <br class="lb"/>κατὰ τὴν ἄνω γαστέρα καὶ τὸν στόμαχον. ὅσα δὲ
						δι’ <br class="lb"/>ὑπερώας ἐκκρίνεται, ἢ διὰ ῥινῶν καὶ δι’ ὤτων, ἐγκέφαλον, 
<a class="pb" href="#pb295" id="pb295">[p. 295]</a>
 ὅπως
						ἔχει ῥώμης, δηλώσει. κοινὸν δ’ ἐπὶ πάντων, ὡς οὐχ <br class="lb"/>οἷόν τε διαλυθῆναι τὸ νόσημα,
						πρὶν ἐν τοῖς ἀπιοῦσι περιττώμασιν <br class="lb"/>ὀφθῆναι πέψεως γνωρίσματα. οὕτω κᾂν ὦτα
						<br class="lb"/>κακῶς ἔχῃ, κᾂν ὀφθαλμοὶ, κᾂν φάρυγξ, κᾂν μόριόν τι ἑλκωθὲν <br class="lb"/>ᾖ, ἢ συλλήβδην
						εἰπεῖν ἅπαντες πεπασμοὶ ταχυτῆτα <br class="lb"/>κρίσεως καὶ ἀσφάλειαν ὑγιεινὴν σημαίνουσιν· ὠμὰ δὲ
						καὶ <br class="lb"/>ἄπεπτα, καὶ εἰς κακὰς ἀποστασίας ἐκτρεπόμενα, ἀκρισίας, <br class="lb"/>ἢ πόνους, ἢ
						χρόνους, ἢ θανάτους, ἢ τῶν αὐτῶν ὑποστροφάς. <br class="lb"/>ταῦτα περὶ προγνώσεως ἀρκεῖ πρὸς τὸ
						παρόν. ὁ γάρ <br class="lb"/>τοι πᾶς ὑπὲρ αὐτῶν λόγος ἐν ταῖς οἰκείαις πραγματείαις γεγένηται
						<br class="lb"/>κατὰ μέρος μεγίσταις οὔσαις, καὶ σχεδὸν ἅπαντα τὰ <br class="lb"/>θεωρήματα περιειληφυίαις, τά
						τε περὶ τῶν σφυγμῶν καὶ <br class="lb"/>κρίσεων καὶ κρισίμων ἡμερῶν. ἐξ ὧν γάρ τις προγινώσκει
						<br class="lb"/>μάλιστα, διὰ τῶν τριῶν τούτων δεδήλωται. δοκῶ τέλος <br class="lb"/>ἔχειν τὴν θεραπευτικὴν
						ἅπασαν μέθοδον. </p>
                </section>
                <section id="body-1-19" class="div textpart chapter level3">
                  <p class="p autofirst">Ἐπειδὴ καὶ τοὺς ἀπαλλαγέντας νοσημάτων <br class="lb"/>εἰς εὐρωστίαν ὑγιεινὴν ἄγεσθαι προσήκει,
						καὶ τοὺς ὑποσυρομένους 
<a class="pb" href="#pb296" id="pb296">[p. 296]</a>
 εἰς τὰ νοσήματα προφυλάττεσθαι τὰς νόσους, ἔτι
						<br class="lb"/>τε τοὺς ἀμέμπτως ὑγιαίνοντας ἐν τούτῳ φυλάττεσθαι, καὶ <br class="lb"/>τρία ταῦτα ὑπόλοιπα
						μέρη τῆς τέχνης ἐστὶ, διὰ βραχυτάτων <br class="lb"/>εἰπεῖν τι καὶ περὶ τῆς τούτων συστάσεως. ἐπεὶ
						τοίνυν <br class="lb"/>εἴρηται καὶ πρόσθεν, ὡς ἔστι τρία τὰ σύμπαντα γένη <br class="lb"/>τῶν παρὰ φύσιν,
						αἰτίαι τε, καὶ διαθέσεις, καὶ συμπτώματα, <br class="lb"/>τὸ προφυλακτικὸν κᾂν εἴη μέρος τῆς
						τέχνης, ὃ δὴ <br class="lb"/>καὶ καλοῦσιν ἰδίως προφυλακτικὸν ἐν τῷ πρώτῳ γένει <br class="lb"/>συνιστάμενον.
						ὅταν γὰρ ἤτοι πλῆθός τι χυμῶν, ἢ φαυλότης, <br class="lb"/>ἢ ἔμφραξις, ἢ φθαρτικὴ δύναμις ἐγγίνηται
						τῷ σώματι, <br class="lb"/>κίνδυνός ἐστιν ὅσον οὔπω νοσῆσαι τὸν ἄνθρωπον, ποτὲ δὲ <br class="lb"/>καὶ ἐσχάτως
						κινδυνεῦσαι. δυσδιάγνωστοι δὲ τοιαῦται αἰτίαι <br class="lb"/>ἅτε οὐ λυποῦσαι τὸν ἄνθρωπον. ὥσπερ
						γε ἀμέλει καὶ ὁ <br class="lb"/>τοῦ λυττῶντος κυνὸς ἰὸς, οὗ σημεῖον ἴδιον οὐδέν ἐστιν ἐν <br class="lb"/>τῷ
						σώματι περιεχόμενον, πρὶν ἐγγὺς ἥκειν λύττης τὸν <br class="lb"/>δηχθέντα. καὶ δὴ καὶ πυνθάνεσθαι
						τῶν τοιούτων αἰτιῶν <br class="lb"/>ἀναγκαῖόν ἐστιν τὸν ἰατρὸν αὐτῶν τῶν πασχόντων ὑπὲρ τῶν 
<a class="pb" href="#pb297" id="pb297">[p. 297]</a>
 συμπεσόντων αὐτοῖς ἑκάστου. ὅταν μέντοι πλῆθος ἢ κακοχυμία <br class="lb"/>ὑποτρέφηται,
						ἢ τὸν ὄγκον τοῦ σώματος, ἢ ἐμφράττηταί <br class="lb"/>τι σπλάγχνον, ἔνεστι γνωρίζειν αὐτὰ διά
						τινων συμπτωμάτων, <br class="lb"/>ἃ μέσα πώς ἐστι τῶν τε τοῖς ὑγιαίνουσι ὑπαρχόντων <br class="lb"/>καὶ τῶν
						τοῖς νοσοῦσι συμβαινόντων. τὰ μὲν γὰρ <br class="lb"/>τοῖς ὑγιαίνουσιν ὑπάρχοντα κατὰ φύσιν ἅπαντά
						ἐστι καὶ <br class="lb"/>ἄμεμπτα· τὰ δὲ τοῖς νοσοῦσι συμβαίνοντα παρὰ φύσιν τε <br class="lb"/>καὶ μεμπτά· τὰ
						δὲ μεταξὺ τούτων ἐκ μὲν τοῦ γένους ἐστὶ <br class="lb"/>τῶν ταῖς νόσοις συμβαινόντων, οὕτω δὲ
						σμικρὰ τοῖς μεγέθεσι <br class="lb"/>καὶ ἀσθενῆ ταῖς δυνάμεσι, ὡς μηδέπω κωλύεσθαι <br class="lb"/>πρὸς αὐτῶν
						τὰς συνήθεις ἑκάστῳ πράξεις. εἴτε γὰρ ὀδύνη <br class="lb"/>κεφαλῆς ἢ ἄλλου τινὸς εἴη μέρους οὕτω
						σμικρά τις, <br class="lb"/>
						<span class="milestone">194</span>ὡς μήπω τὸν ἄνθρωπον ἀναγκάζεσθαι κλινήρη γενέσθαι,
						<br class="lb"/>ἀλλὰ καὶ εἴτε βάρος, ἤτοι καθ’ ὑποχόνδριον, ἢ <br class="lb"/>κεφαλὴν, ἢ ἄλλο τι μέρος, ἢ
						σπλάγχνον, οὐδὲ τοῦθ’ ἱκανὸν <br class="lb"/>ἀποστῆσαι τῶν συνήθων. ἔτι δὲ δὴ μᾶλλον ὄγκος τοῦ
						<br class="lb"/>σώματος, ἢ ἰσχνότης, ἢ ἄχροια, καὶ ὁ πρὸς τὰς κινήσεις <br class="lb"/>ὄκνος, ἢ ὑπνώδης
						διάθεσις, ἢ ἀγρυπνία τῶν κατὰ τὰς τοῦ 
<a class="pb" href="#pb298" id="pb298">[p. 298]</a>
 βίου πράξεις ἐνεργειῶν ἀπάγειν οὐχ
						ἱκανὰ, καὶ πολὺ δὴ <br class="lb"/>μᾶλλον ἀνορεξία τις, ἢ ὄρεξις ἐπιτεταμένη σιτίων· ἄμφω <br class="lb"/>γὰρ
						γίγνεται τοῦ σώματος οὐκ ἀκριβῶς ὑγιαίνοντος, ὥσπερ <br class="lb"/>γε καὶ ἀδίψους παρὰ λόγον, ἢ
						διψώδεις, ἢ δακνομένους τὸν <br class="lb"/>στόμαχον, ἢ τὴν κοιλίαν, ἢ κοπώδεις ἑαυτοὺς
						αἰσθάνεσθαι. <br class="lb"/>τοιοῦτος γάρ τις ὁ τύπος ἐστὶ τῶν συμβαινόντων τοῖς ὑποφερομένοις
						<br class="lb"/>εἰς νόσον. ἡ δ’ ἐπανόρθωσις τῶν ἐργαζομένων <br class="lb"/>αὐτὰ διαθέσεων, συνελόντι μὲν
						εἰπεῖν, διὰ τῶν ἐναντίων, <br class="lb"/>ὡς ἔμπροσθεν δέδεικται. κατὰ μέρος δ’ ἐπιόντι, τὸ
						<br class="lb"/>μὲν περιττὸν ἅπαν ἐκκενοῦν προσήκει, διορισάμενον ὅπως <br class="lb"/>ἐστὶ περιττὸν, εἴτε ὡς
						ποσὸν, εἴτε ὡς ποιὸν, εἴτε ὡς ἄμφω. <br class="lb"/>τὸ δ’ ἐπανελθεῖν δυνάμενον εἰς τὸ κατὰ φύσιν,
						ἀλλοιοῦν <br class="lb"/>διὰ τῶν ἐναντίων, τὸ μὲν παχὺ καὶ γλίσχρον λεπτύνοντα, <br class="lb"/>τὸ δὲ λεπτὸν
						παχύνοντα, κοινῇ δ’ ἄμφω πέττοντα, <br class="lb"/>τὰς δ’ ἐμφράξεις διαῤῥίπτοντα, τὰ δ’ ὅλῳ τῷ
						<br class="lb"/>γένει παρὰ φύσιν, οἷά τε τὰ δηλητήρια καὶ οἱ ἰοὶ τῶν <br class="lb"/>ἰοβόλων ζώων, ἀλλοιοῦντα
						καὶ κενοῦντα, τὰς μὲν ἀλλοιώσεις 
<a class="pb" href="#pb299" id="pb299">[p. 299]</a>
 διὰ τῶν ἐναντίων, ἤτοι καθ’ ὅλην τὴν
						οὐσίαν, ἢ <br class="lb"/>κατὰ ποιότητα μίαν, ἢ δύο ποιούμενον, ἐκκενοῦντα δὲ διὰ <br class="lb"/>τῶν ἑλκτικῶν
						δυνάμεων. δι’ ὧν δ’ ἄν τις ταῦτα ποιήσειε <br class="lb"/>βοηθημάτων, ἐξ αὐτῶν τῶν διαθέσεων
						ληπτέον. εἰ μὲν <br class="lb"/>γὰρ πάντες ὁμοίως αὐξηθεῖεν χυμοὶ, διὰ φλεβοτομίας μὲν <br class="lb"/>ἡ
						κυριωτάτη καὶ μεγίστη κένωσις, ἑξῆς δὲ διὰ τρίψεων <br class="lb"/>καὶ γυμνασίων, καὶ λουτρῶν, καὶ
						ἀσιτίας. οὕτω δὲ χρὴ <br class="lb"/>κενοῦν, καὶ εἰ τὸ αἷμα πλεονάσει μόνον. εἰ δ’ ὁ τῆς ξανθῆς
						<br class="lb"/>ἢ μελαίνης χολῆς χυμὸς, ἤ τις ὑδατώδης ὀῤῥὸς χυμοῦ, <br class="lb"/>διὰ κενώσεως μὲν, ἀλλ’ οὐχ
						ὁμοίως. τὰ μὲν γὰρ ἐν ταῖς <br class="lb"/>πρώταις φλεψὶ περιττώματα τοῖς ὑπηλάταις ἐκκαθαίρειν·
						<br class="lb"/>τὰ δ’ ἐν ταῖς ἄλλαις, δι’ οὕρων μὲν τὰ ὑδατώδη καὶ λεπτὰ, <br class="lb"/>διὰ καθάρσεως δὲ τὰ
						χολώδη. ἐγχωρεῖ δὲ καὶ τὰ λεπτὰ <br class="lb"/>τοῖς ὑπηλάταίς ἐκκενοῦν. τὰ δὲ καθ’ ὅλην τὴν ἕξιν,
						ὅσα <br class="lb"/>μὲν λεπτὰ, δι’ ἱδρώτων τε καὶ φαρμάκων, ὁπόσα τῷ δέρματι <br class="lb"/>προσφερόμενα
						ξηραίνειν πέφυκε· ὅσα δὲ χολώδη, καθάρσει 
<a class="pb" href="#pb300" id="pb300">[p. 300]</a>
 μὲν πρῶτον, ἑξῆς δὲ τῇ διὰ τοῦ
						δέρματος κενώσει. εἰ δ’ <br class="lb"/>ὁ τοῦ φλέγματος πλεονάζοι χυμὸς, εἰ μὲν ἁλμυρὸν εἴη,
						καθαίρειν, <br class="lb"/>ὀξὺ δὲ γενόμενον ἀλλοιοῦν πειρᾶσθαι συντελοῦντα <br class="lb"/>τῇ φύσει πρὸς τὴν
						πέψιν αὐτοῦ. πολὺ δὲ δὴ μᾶλλον <br class="lb"/>ἔτι τὸ γλυκὺ πέττεται ῥᾳδίως. ἄγει δ’ εἰς πέψιν
						<br class="lb"/>ἡσυχία τε καὶ θάλψις μετρία, καὶ σιτίων εὐχύμων ὀλίγων <br class="lb"/>ἐδωδὴ, καὶ οἴνου πόσις
						θερμαίνοντος ὀλίγον. τὴν δὲ <br class="lb"/>θάλψιν μετρίαν ποιεῖ ἡ εὔκρατος τρίψις, καὶ αἱ τῶν
						θερμῶν <br class="lb"/>ὑδάτων σύμμετροι χρήσεις, ἐδέσματά τε καὶ φάρμακα <br class="lb"/>τὰ μετρίως
						θερμαίνοντα. διαῤῥίπτει δὲ τὰς ἐμφράξεις, ὅσα <br class="lb"/>λεπτύνειν πέφυκεν ἐδέσματά τε καὶ
						πόματα καὶ φάρμακα τὰς <br class="lb"/>δ’ ὕλας τούτων ὅπως εὑρίσκειν τε καὶ κρίνειν προσήκει,
						<br class="lb"/>διὰ μιᾶς ἐξηγησάμεθα πραγματείας, ἣν περὶ τῆς τῶν <br class="lb"/>ἁπλῶν φαρμάκων δυνάμεως
						ἐπιγράφομεν. εἴρηται δὲ κᾀν <br class="lb"/>τῷ περὶ τῆς λεπτυνούσης διαίτης γράμματι. </p>
                </section>
                <section id="body-1-20" class="div textpart chapter level3">
                  <p class="p autofirst">Καιρὸς οὖν ἤδη μετιέναι τῷ λόγῳ πρὸς 
<a class="pb" href="#pb301" id="pb301">[p. 301]</a>
 τοὺς ἐκ τῶν νοσημάτων
						ἀναλαμβάνοντας, ἐφ’ ὧν οὔτ’ αἴτιον <br class="lb"/>οὐδέν ἐστι <span class="milestone">195</span>παρὰ φύσιν, οὔτε διάθεσις ἰσχνότης <br class="lb"/>δὲ μόνη μετὰ δυνάμεως ἀσθενοῦς. διὰ ταῦτά τοι
						καὶ ἡ <br class="lb"/>εἰς τὴν κατὰ φύσιν ἀγωγὴ τῶν οὕτω διακειμένων ἀνάθρεψίς <br class="lb"/>τε καὶ ῥῶσίς
						ἐστιν ἐκ κινήσεών τε καὶ τροφῶν <br class="lb"/>συμμέτρων γιγνομένη. τὰς δ’ ὕλας κᾀνταῦθα, δι’ ὧν
						αἱ <br class="lb"/>κινήσεις τε καὶ θρέψεις ἔσονται, διὰ τῆς ὑγιεινῆς ἐδήλωσα <br class="lb"/>πραγματείας. ἀλλ’
						ὑπὲρ τοῦ μηδὲν λείπειν τῷ παρόντι <br class="lb"/>λόγῳ, λεχθήσεται καὶ νῦν ἡ μέθοδος ἁπάσης τῆς
						ὑγιεινῆς <br class="lb"/>πραγματείας, οὐ μόνον τῆς ἀναληπτικῆς λεγομένης. <br class="lb"/>καὶ πρῶτόν γε,
						ὁποῖον τὸ γένος αὐτῶν ἐστι, ἀρά γε τῶν <br class="lb"/>παρόντων φυλακτικὸν, ἢ τούτῳ μόνῳ διαφέρει
						τοῦ θεραπευτικοῦ, <br class="lb"/>τῷ κατὰ μικρὰ ποιεῖσθαι τὴν ἐπανόρθωσιν; οὐ <br class="lb"/>γὰρ δὴ
						διαφυλάττοντί γε τῷ σώματι τὴν ἔμπροσθεν ἕξιν <br class="lb"/>ἐπιστατούσης ἐδέησε τέχνης. ἀλλ’ αὐτὸ
						τοῦτ’ ἔστι αἰτία <br class="lb"/>τοῦ δεῖσθαι τῆς <span class="milestone">46</span>προνοησομένης
						ἐπιστήμης, ὅτι διαφθείρεταί 
<a class="pb" href="#pb302" id="pb302">[p. 302]</a>
 τε καὶ οὐ διαμένει τοιοῦτον, οἷον ἔμπροσθεν
						ἦν. <br class="lb"/>εἰ μὲν δὴ τοῦτο μόνον αὐτῷ τὸ κενοῦσθαί τε καὶ διαφορεῖσθαι <br class="lb"/>συμπίπτοι,
						τροφὴ καὶ ποτὸν ἀναπληρώσουσι τὸ <br class="lb"/>λεῖπον. εἰ δ’ ἤτοι ὑποθρέψειε πλῆθος χυμῶν, ἢ
						περιττώματα <br class="lb"/>μοχθηρὰ, γυμνασίων αὐτῷ δεήσει σκοπὸν ἐχόντων <br class="lb"/>καὶ ἐκκενοῦν μὲν,
						καὶ καθαίρειν τὸν χυμὸν, καὶ πέπτειν <br class="lb"/>τὰ περιττώματα, πρὸς τῷ καὶ διαφυλάττεσθαι τὰς
						αἰτίας <br class="lb"/>ἁπάσας, ὅσαι τὴν ὑγείαν αὐτὴν διαφθεῖραι δυνήσονται, <br class="lb"/>ψύξιν, ἔγκαυσιν,
						κόπον, ἀπεψίαν, μέθην, ἀγρυπνίαν, <br class="lb"/>λύπας, ὀργὰς, θυμὸν, ὅσα τ’ ἄλλα τοιαῦτα, οὐ γὰρ
						ἔτι <br class="lb"/>δεῖ καθ’ ἕκαστον ὑπεξιέναι τῷ λόγῳ, τῆς ὑποθέσεως, ἣν <br class="lb"/>ὑπεθέμεθα,
						πεπληρωμένης ἤδη. πρόκειται γὰρ οὐ κατὰ <br class="lb"/>διέξοδον ὑπὲρ ἁπάντων τῶν μερῶν τῆς
						ἰατρικῆς διελθεῖν, <br class="lb"/>ἀλλὰ δεῖξαι, πῶς ἀπὸ τῆς κατὰ τὸ τέλος ἐννοίας, ὥσπερ <br class="lb"/>τῶν
						ἄλλων τεχνῶν, οὕτω καὶ ταύτης ἡ σύστασις γίγνεται. <br class="lb"/>καὶ τοίνυν ἐπειδὴ γέγονεν ἤδη
						τοῦτο, διὰ κεφαλαίων ἀναλάβωμεν <br class="lb"/>ἅπαντα τῆς ἰατρικῆς τὸν λόγον, εὐθὺς καὶ τὴν 
<a class="pb" href="#pb303" id="pb303">[p. 303]</a>
 ἀναλογίαν ἐπιδεικνύντες, ἣν ἔχει πρὸς τὰς ἄλλας τέχνας, <br class="lb"/>ὅσαι ποιητικαί.
					</p>
                </section>
                <section id="body-1-21" class="div textpart chapter level3">
                  <p class="p autofirst">Ἔστιν οὖν ἡ ἰατρικὴ μία τῶν ποιητικῶν, <br class="lb"/>οὐ μὴν ἁπλῶς οὕτως, ὡς ἡ οἰκοδομική τε καὶ
						τεκτονικὴ, <br class="lb"/>καὶ ὑφαντικὴ, ἀλλ’ ὡς ἥ τε τῆς πεπονθυίας οἰκίας ἐπανορθωτικὴ <br class="lb"/>καὶ
						τῶν ῥαγέντων ἱματίων ἀκεστική. ἐπεὶ δὲ καὶ <br class="lb"/>τούτων αὐτῶν ἡ σύστασις ἐδείχθη διττὴ,
						ποτὲ μὲν ἑαυτοῦ <br class="lb"/>γεννῶντος τοῦ τεχνίτου τὸ παράδειγμα, ποτὲ δ’ ἐκτὸς <br class="lb"/>ὑπάρχοντος
						θεωρουμένου, τὴν ἰατρικὴν τέχνην ἐκ τοῦ δευτέρου <br class="lb"/>γένους ἐπεδείξαμεν. οὐ γὰρ ἑαυτῆς
						διαπλάττει τὸ <br class="lb"/>παράδειγμα· θεασαμένη δὲ δι’ ἀνατομῆς ὅλον ἀκριβῶς, <br class="lb"/>αὐτὸ
						πειρᾶται τὸ διαφθειρόμενον ἐπανορθοῦν. διήνεγκε <br class="lb"/>δ’ ἐν τούτῳ τῶν προειρημένων
						τεχνῶν, ὅτι τὰ πλεῖστα <br class="lb"/>τῆς φύσεως ἐργαζομένης ὑπηρετεῖ. τὴν θεωρίαν μέντοι
						<br class="lb"/>πᾶσαν, ἐξ ἧς ὁρμώμενος ὁ ἰατρὸς ἐπανορθωτικός τε καὶ <br class="lb"/>ὑπηρετικός ἐστιν,
						ἀνάλογον ἐκτήσατο ταῖς ἄλλαις τέχναις <br class="lb"/>ταῖς ποιητικαῖς. καὶ γὰρ τῶν ὁμοιομερῶν
						ἔγνωκε τὴν 
<a class="pb" href="#pb304" id="pb304">[p. 304]</a>
 οὐσίαν, καὶ τῶν ὀργανικῶν τὸν τρόπον τῆς γενέσεως, ἔτι <br class="lb"/>τε
						τῶν παθῶν τὴν εὕρεσιν ὁμοίως ἐποιήσατο, καὶ τοὺς <br class="lb"/>καθ’ ἕκαστον αὐτῶν σκοποὺς τῆς
						ἰάσεως. </p>
                </section>
              </section>
            </section>
          </article>
        </div>
      </div>
      <aside id="aside">
        <nav>
          <header>
            <a href="#index"><span class="persName">Galen</span>. <span class="docDate"> (2016)</span><br/>De constitutione artis medicae ad Patrophilum</a>
          </header>
          <ul class="tree">
            <li>
              <a href="#body-1">De constitutione artis medicae ad Patrophilum</a>
            </li>
          </ul>
        </nav>
      </aside>
    </div>
    <script type="text/javascript" charset="utf-8" src="http://oeuvres.github.io/Teinte/Tree.js">//</script>
  </body>
</html>
